به نام خداوند هستى بخش مهربان
ستایش خداى را که پروردگار جهانیان است
آن هستى بخش مهربان
صاحب روز جزا
[بار الها] تنها تو را مى‌پرستیم و تنها از تو یارى مى‌جوییم
ما را به راه راست هدایت فرما
راه آنان که موهبتشان دادى، نه راه غضب شدگان و نه گمراهان
الف، لام، میم
آن کتاب [بلند مرتبه‌] هیچ تردیدى در آن نیست، راهنماى پرهیزگاران است
آنان که به غیب ایمان مى‌آورند و نماز را برپا مى‌دارند و از آنچه روزیشان کرده‌ایم، انفاق مى‌کنند
و آنان که به آنچه به تو نازل گردیده و آنچه پیش از تو نازل شده، ایمان مى‌آورند و اینانند که به آخرت یقین دارند
آنان بر هدایتى از پروردگار خویشند و هم ایشان رستگارانند
به راستى آنان که کفر ورزیدند تفاوتشان نکند چه انذارشان کنى یا انذارشان نکنى ایمان نمى‌آورند
خدا بر دل‌ها و شنوایى‌شان مهر نهاده و بر چشمانشان پرده‌اى است و آنها را عذابى بزرگ است
و از مردم کسانى هستند که مى‌گویند: ما به خدا و روز واپسین ایمان آورده‌ایم. ولى آنان مؤمن نیستند
مى‌خواهند خدا و مؤمنان را فریب دهند، در حالى که جز خودشان را فریب نمى‌دهند، ولى نمى‌فهمند
در دل‌هایشان بیمارى است، پس خدا ایشان را بیمارى افزود، و آنان را به سزاى این که دروغ مى‌گفتند عذابى دردناک است
و چون به آنان گفته شود: در زمین فساد نکنید، گویند: جز این نیست که ما اصلاحگرانیم
به هوش باش که همین‌ها تبهکارانند ولى نمى‌فهمند
و چون به آنها گفته شود: شما نیز مانند [سایر] مردم ایمان بیاورید، گویند: آیا ما هم مانند کم‌خردان ایمان بیاوریم؟ بدان که آنان خود کم خردانند اما نمى‌دانند
و چون با مؤمنان رو به رو شوند گویند: ایمان آورده‌ایم، و چون با یاران شیطانى خود تنها شوند، گویند: ما بى‌تردید با شما هستیم، جز این نیست که ما [آنها را] به مسخره گرفته‌ایم
خداست که آنها را به مسخره مى‌گیرد و فرصت مى‌دهد تا در طغیانشان سرگردان بمانند
همین کسانند که گمراهى را به بهاى هدایت خریدند پس تجارتشان سود نکرد و هدایت‌پذیر نبودند
مثل آنان مثل کسى است که [به زحمت‌] آتشى بیفروخت و همین که اطراف وى را روشن ساخت، خدا نورشان را برد و در تاریکى‌ها رهایشان کرد که نبینند
کرانند و گنگانند و کورانند، پس [از گمراهى‌] باز نمى‌گردند
یا مانند مثل رگبار تندى از آسمان است که در آن تاریکى‌ها و رعد و برق است که از [غرش‌] صاعقه‌ها و بیم مرگ، انگشتان خویش در گوش‌هایشان کنند، و خدا بر کافران احاطه دارد
نزدیک است برق چشمانشان را بزند، هر بار که براى آنان روشن کند، در آن راه روند و چون بر آنها تاریک نماید باز ایستند، و اگر خدا مى‌خواست، شنوایى و چشمانشان را [یکجا] مى‌گرفت. بى‌گمان، خدا بر هر چیزى تواناست
اى مردم! پروردگارتان را که شما و کسان قبل از شما را آفرید بپرستید، باشد که پرهیزگار شوید
خدایى که براى شما زمین را بسترى هموار و آسمان را سرپناهى قرار داد و از آسمان آبى نازل کرد که بدان از میوه‌ها رزقى براى شما برآورد. پس براى خدا همتایان قرار ندهید در حالى که خود مى‌دانید
و اگر در آنچه بر بنده‌ى خویش نازل کرده‌ایم شک دارید، سوره‌اى مانند آن بیاورید و شاهدان خود را غیر از خدا فراخوانید اگر راست مى‌گویید
پس اگر نکردید و هرگز نخواهید کرد، از آتشى که هیمه آن مردمان و سنگ‌هاست برحذر باشید که براى کفار مهیا شده است
و کسانى را که ایمان آورده و کارهاى شایسته کرده‌اند نوید ده که برایشان باغ‌هایى است که از پاى درختانش نهرها جارى است، هر بار که میوه‌اى از آن روزیشان گردد، گویند: این همان است که قبلا روزیمان شده و براى آنان همانند آن آورده شود و آن جا آنها را همسران
به راستى خدا ابایى ندارد از این که به پشه‌اى یا فوق آن مثل زند، اما آنان که ایمان آوردند مى‌دانند که آن [مثل‌] حق بوده و از جانب پروردگارشان است ولى کافران [به قصد تحقیر] گویند: خدا از این مثل چه خواسته است؟ [آرى‌] بسیارى را با آن گمراه و بسیارى را
همانان که پیمان خدا را پس از تأکیدش مى‌شکنند و آنچه را که خدا به پیوستن آن امر کرده مى‌گسلند و در زمین فتنه به پا مى‌کنند. همین‌ها زیانکارانند
چگونه منکر خدا مى‌شوید با آن که بى‌جان بودید پس شما را جان بخشید، و دیگر بار شما را مى‌میراند و باز جانتان مى‌دهد و آن گاه به سوى او بازگردانده مى‌شوید
اوست کسى که آنچه در زمین است، همه را براى شما آفرید، سپس به آسمان پرداخت و آنها را به صورت هفت آسمان تنظیم کرد و او به هر چیزى داناست
و آن گاه که پروردگارت به فرشتگان گفت: من در زمین جانشینى خواهم گماشت. گفتند: آیا در آن مخلوقى قرار مى‌دهى که تباهى کند و خون‌ها بریزد، حال آن که ما تو را به پاکى مى‌ستاییم و تقدیست مى‌کنیم؟ گفت: من آن مى‌دانم که شما نمى‌دانید
و همه نام‌ها را به آدم آموخت، سپس آنها را بر فرشتگان عرضه داشت و گفت: اگر راست مى‌گویید مرا از نام‌هاى اینان خبر دهید
گفتند: پاکى تو راست، ما را دانشى جز آنچه به ما آموخته‌اى نیست، حقا داناى حکیم تنها تویى
گفت: اى آدم! آنان (فرشتگان) را از نام‌هاى آنها آگاه ساز. پس همین که از نام آنها آگاهشان نمود، فرمود: آیا به شما نگفتم که من نهان آسمان‌ها و زمین را مى‌دانم، و مى‌دانم آنچه را آشکار مى‌کنید و آنچه را پنهان مى‌داشتید
و آن گاه که به فرشتگان گفتیم: براى آدم سجده کنید، پس همه سجده کردند، جز ابلیس که ابا کرد و برترى جست و از کافران گردید
و گفتیم: اى آدم! تو و همسرت در این باغ منزل کنید و به فراوانى از هر جا [و هر چه‌] مى‌خواهید بخورید ولى نزدیک این درخت نشوید که از ظالمان خواهید شد
پس شیطان آن دو را در باره‌ى آن [درخت‌] منحرف نمود و از آنچه در آن بودند بیرونشان کرد، و گفتیم: پایین روید، شما دشمن یکدیگرید و تا مدتى در زمین قرارگاه و معیشتى خواهید داشت
پس آدم از پروردگار خویش سخنانى دریافت کرد [و توبه نمود] پس خدا توبه‌اش را پذیرفت، حقا که او توبه‌پذیر مهربان است
گفتیم: همه از آن پایین روید، پس اگر از جانب من هدایتى برایتان آمد، هر کس از هدایت من پیروى کند، نه خوفى بر آنهاست و نه اندوهگین شوند
و آنان که کافر شدند و آیات ما را تکذیب کردند، آنها اهل آتشند و در آن ماندگار
اى بنى اسرائیل! نعمت مرا که بر شما ارزانى داشتم به یاد آرید و پیمان مرا وفا کنید تا به پیمانتان وفا کنم، و تنها از من بیم دارید
و به آنچه نازل کردم [قرآن‌] بگروید که آنچه را با شماست تصدیق مى‌کند، و نخستین منکر آن نباشید و آیات مرا به بهاى ناچیز مفروشید و تنها از من بترسید
و حق را به باطل نیامیزید و حقیقت را پنهان نکنید در حالى که مى‌دانید
و نماز به پا دارید و زکات بدهید و با راکعان رکوع کنید
آیا مردم را به خیر و نیکى فرمان مى‌دهید و خود را فراموش مى‌کنید با این که شما کتاب آسمانى را تلاوت مى‌کنید؟ پس چرا نمى‌اندیشید
و از صبر و نماز یارى بگیرید و البته آن جز بر خاشعان بسى گران است
آنهایى که مى‌دانند حتما به لقاى پروردگارشان مى‌رسند و به سوى او باز مى‌گردند
اى بنى اسرائیل! نعمتم را که بر شما ارزانى داشتم و شما را بر جهانیان (مردم زمانه) برترى دادم به یاد آرید
و بترسید از روزى که کسى از دیگرى چیزى دفع نکند و از کسى شفاعتى نپذیرند و از او فدیه و غرامت نگیرند و نه ایشان یارى شوند
و [یاد کنید] آن گاه که شما را از فرعونیان نجات دادیم، که شما را به سختى آزار مى‌دادند، پسرانتان را سر مى‌بریدند و زنانتان را زنده مى‌گذاشتند و در آن [مصایب‌] آزمونى بزرگ از سوى پروردگارتان بود
و [یاد کنید] آن گاه که دریا را برایتان بشکافتیم و شما را نجات دادیم و فرعونیان را غرق نمودیم و شما نظاره مى‌کردید
و [یاد کنید] آن گاه که با موسى چهل شب وعده گذاشتیم، آن گاه شما در غیاب وى گوساله را به پرستش گرفتید و شما [واقعا] ستمکارید
پس از آن بر شما بخشودیم تا مگر سپاسگزارى کنید
و آن گاه که به موسى کتاب و فرقان دادیم به این امید که هدایت یابید
و آن گاه که موسى به قوم خود گفت: اى قوم من! شما با گوساله پرستى به خود ستم کردید، اینک به سوى آفریدگار خود بازگردید و [توبه نمایید و خطاکاران‌] خود را [به کیفر ارتداد] بکشید که این کار نزد آفریدگارتان براى شما بهتر است، پس بر شما بخشود که او توبه‌پذی
و چون گفتید: اى موسى! هرگز براى تو ایمان نیاوریم مگر این که خدا را آشکارا ببینیم. پس صاعقه شما را در حالى که نگاه مى‌کردید بگرفت
سپس شما را پس از مرگتان برانگیختیم، باشد که شکرگزارى کنید
و ابر را سایبان شما کردیم و من و سلوى بر شما نازل کردیم [و گفتیم:] از پاکیزه‌هاى آنچه روزیتان کرده‌ایم بخورید، و [با این کارها] بر ما ستم نکردند، بلکه بر خویشتن ستم مى‌کردند
و آن زمان که گفتیم: به این شهر [بیت المقدس‌] درآیید و از [نعمت‌هاى‌] آن هر جا خواستید فراوان بخورید و از این دروازه خاضعانه وارد شوید و بگویید: خدایا! گناهان ما را فرو ریز. تا خطاهاى شما را ببخشاییم، و [البته پاداش‌] نیکوکاران را خواهیم افزود
پس ستمکاران سخن را به غیر از صورتى که دستور داشتند تغییر دادند. پس بر آنان که ستم کردند، به سزاى نافرمانى‌شان بلایى از آسمان نازل کردیم
و هنگامى که موسى براى قومش آب خواست به او گفتیم: با عصایت به این سنگ بزن. آن‌گاه دوازده چشمه از آن جوشید [به گونه‌اى که‌] هر قبیله‌اى آبگیر خود را مى‌شناخت. [گفتیم:] از رزق خدا بخورید و بنوشید و در زمین سر به فساد بر مدارید
و آن‌گاه که گفتید: اى موسى! ما دیگر بر یک خوراک صبر نکنیم، پروردگار خویش را بخوان تا از آنچه زمین مى‌رویاند، از سبزیجات و خیار و سیر و عدس و پیاز براى ما برآورد. گفت: آیا پست‌تر را جانشین بهتر مى‌کنید؟ [اگر چنین مى‌خواهید] به شهرى درآیید تا این چیزه
محققا کسانى که [صورى‌] ایمان آوردند و آنها که یهودى شدند و مسیحیان و صابئیان، هر کدام [از روى حقیقت‌] به خدا و روز قیامت ایمان آورد و عمل صالح کند، پاداش آنها نزد پروردگارشان [محفوظ] است و نه خوفى بر آنهاست و نه غمگین شوند
و [یاد کنید] وقتى که از شما پیمان گرفتیم و کوه طور را [به نشانه قدرت‌] بالاى سرتان بلند کردیم و [گفتیم:] کتابى را که به شما داده‌ایم، محکم بگیرید و محتواى آن را به خاطر بسپارید، باشد که پرهیزکار شوید
سپس شما بعد از آن [عهد و میثاق‌] رو برتافتید، و اگر فضل و رحمت خدا در حق شما نبود، قطعا از زیانکاران مى‌شدید
شما به خوبى کسانى از خودتان را که در روز شنبه [از حکم خدا] تجاوز کردند شناختید که به آنها گفتیم: بوزینگانى خوار و مطرود باشید
و این [عقوبت‌] را مایه عبرت حاضران و آیندگان و اندرزى براى پارسایان قرار دادیم
و آن وقت که موسى به قوم خود گفت: خدا به شما فرمان مى‌دهد که گاوى را سر ببرید. گفتند: آیا ما را به ریشخند مى‌گیرى؟ گفت: پناه مى‌برم به خدا که از جاهلان باشم
گفتند: براى ما پروردگارت را بخوان تا معلوم کند که آن چگونه گاوى است؟ گفت: او مى‌فرماید آن گاوى است نه پیر و نه جوان، بلکه میانسالى است بین این دو، پس آنچه دستور یافته‌اید انجام دهید
[بار دیگر] گفتند: از خدایت بخواه براى ما روشن سازد که رنگ آن چیست؟ گفت: او مى‌فرماید که آن گاوى است زرد یکدست که بینندگان را سرور مى‌بخشد
گفتند: از خدایت بخواه تا براى ما روشن کند که آن چگونه گاوى است؟ زیرا آن گاو [هنوز] بر ما مشتبه است و اگر خدا بخواهد ما قطعا بدان راه خواهیم یافت
گفت: او مى‌فرماید آن گاوى است که رام نیست تا زمین را شخم زند و به کشت آب دهد، گاوى تندرست است، هیچ لکه‌اى در آن نیست. گفتند: اینک حق را ادا کردى. پس همان را سر بریدند، هر چند نزدیک بود این کار را نکنند
و [یاد کنید] آن گاه که شخصى را کشتید، پس یکدیگر را در آن [قتل‌] متهم کردید و خدا آنچه را پنهان مى‌داشتید [با ذبح گاو] آشکار ساخت
پس گفتیم: پاره‌اى از گاو را به مقتول زنید [تا زنده گردد]. آرى خداوند مردگان را این گونه زنده مى‌کند و [بدین سان‌] نشانه‌هاى قدرت خود را به شما نشان مى‌دهد، باشد که بیندیشید
پس از آن [همه معجزات‌] دل‌هاى شما سخت شد، به سختى سنگ‌ها یا سخت‌تر از آن، در حالى که از پاره‌اى سنگ‌ها جوى‌ها مى‌جوشد و پاره‌اى از آنها مى‌شکافد و آب از آن خارج مى‌شود و برخى از آنها از هیبت خدا فرو مى‌ریزد، و خداوند از آنچه مى‌کنید غافل نیست
پس آیا انتظار دارید [چنین مردمى‌] به [دین‌] شما ایمان آورند، با آن که گروهى از آنان سخن خدا را مى‌شنیدند و بعد از درک آن، تحریفش مى‌کردند در حالى که خود مى‌دانستند
و چون با مؤمنان روبه رو شوند گویند: ایمان آورده‌ایم، و چون با یکدیگر خلوت کنند گویند: چرا با مسلمانان از آنچه خدا براى شما [از اوصاف محمد صلى الله علیه وآله‌] آشکار نموده، گفت و گو مى‌کنید تا با آن نزد پروردگارتان با شما احتجاج کنند؟ آیا نمى‌اندیشید
آیا نمى‌دانند که خدا آنچه را نهان مى‌کنند یا آشکار مى‌سازند مى‌داند
و گروهى از آنان افراد عامى هستند که کتاب خدا را جز یک مشت اوهام و آرزوها چیزى نمى‌دانند، و اینان پاى‌بند پندارند و بس
پس واى بر آنها که کتاب را با دست‌هاى خود مى‌نویسند و سپس مى‌گویند: این از جانب خداست، تا آن را به بهاى ناچیزى بفروشند. واى بر آنها از دست نوشته‌هاشان و واى بر آنها از آنچه کسب مى‌کنند
و گفتند: هرگز آتش جز چند روزى ما را نخواهد رسید. بگو: مگر پیمانى از خدا گرفته‌اید که خدا خلاف عهد خویش نکند؟ یا بر خدا سخنانى مى‌بندید که نمى‌دانید
آرى، هر کس کار بدى کند و گناه سراسر وجودش را فراگیرد، چنین کسانى دوزخى‌اند و هم ایشان در آن ماندگارند
و آنان که ایمان آوردند و عمل صالح کردند، اهل بهشتند و ایشان در آن جاودانند
و [یاد کن‌] آن‌گاه که از بنى اسرائیل پیمان گرفتیم که جز خدا را نپرستید و به پدر و مادر و یتیمان و بینوایان نیکى کنید و با مردم، نیکو سخن گویید و نماز به پا دارید و زکات بدهید، آن‌گاه جز تعدادى اندک از شما با حالت اعراض به آن پشت کردید
و چون از شما پیمان گرفتیم که خون یکدیگر را مریزید و یکدیگر را از خانه و دیار خویش بیرون نکنید، سپس شما [به این پیمان‌] اقرار کردید و شما گواهید
سپس همین شما یکدیگر را مى‌کشید و جمعى از خودتان را از دیارشان آواره مى‌سازید و بر ضد آنها به گناه و دشمنى همدست مى‌شوید، و اگر به اسیرى نزدتان آیند، با دادن فدیه آزادشان مى‌کنید، در صورتى که بیرون کردنشان [از ابتدا] بر شما حرام بوده است. آیا به بخش
همین کسانند که زندگى دنیا را به بهاى آخرت خریدند، پس نه عذابشان تخفیف داده شود و نه یارى شوند
و البته به موسى کتاب دادیم و پیامبرانى را از پى او فرستادیم و به عیسى بن مریم حجت‌هاى روشن عطا کردیم و او را با روح القدس تأیید نمودیم. پس آیا هر بار پیامبرى چیزى برایتان آورد که دلخواه شما نبود تکبر ورزیدید پس گروهى را تکذیب کردید و گروهى را مى‌کش
و گفتند: دل‌هاى ما در نیام است. [این طور نیست‌] بلکه خدا به سبب کفرشان لعن [و طرد] شان کرده، پس خیلى کم ایمان مى‌آورند
و هنگامى که از جانب خدا کتابى برایشان آمد که آنچه را با خود داشتند تأیید مى‌کرد، و از پیش [با آن‌] بر کفار پیروزى مى‌جستند، ولى همین که آنچه را مى‌شناختند برایشان آمد، انکارش کردند. پس لعنت خدا بر کافران
چه بد معامله‌اى است که خود را به بهاى کافر شدن به آیات الهى فروختند، از روى حسد به این که خدا از فضل خویش به هر کس از بندگانش که بخواهد [وحى‌] نازل مى‌کند. از این رو به خشمى بر خشم دیگر گرفتار آمدند، و براى کافران عذابى خفت بار است
و چون به آنها گفته شود: بدانچه خدا نازل کرده ایمان آورید، گویند: ما به آنچه بر خودمان نازل شده ایمان داریم، و غیر آن را منکر مى‌شوند در حالى که حق همان است و آنچه را که نزدشان است تصدیق مى‌کند. بگو: اگر [به تورات‌] ایمان دارید، پس چرا پیش از این پیام
و محققا موسى حجت‌هاى روشن را براى شما آورد، ولى شما در غیاب او گوساله را [معبود] گرفتید و شما ستمکار بودید
و آن‌گاه که از شما پیمان گرفتیم و کوه طور را [به علامت جدیت موضوع‌] بر فرازتان بداشتیم [و گفتیم:] آنچه به شما داده‌ایم محکم بگیرید و گوش فرا دهید. گفتند: شنیدیم و [به دل گفتند] نافرمانى کردیم! آرى، در اثر کفرشان دل به گوساله باختند. بگو: اگر دعوى ای
بگو: اگر سراى آخرت در پیشگاه خدا تنها به شما اختصاص دارد نه سایر مردم، پس آرزوى مرگ کنید اگر راست مى‌گویید
ولى به خاطر اعمالى که از پیش فرستاده‌اند هرگز آرزوى مرگ نخواهند کرد، و خدا به [حال‌] ستمگران آگاه است
و مسلما آنها را حریص‌ترین مردم به زندگى [دنیا] خواهى یافت و [حتى‌] حریص‌تر از کسانى که شرک ورزیدند. هر یک از آنها خوش دارد که کاش هزار سال عمر داده مى‌شد ولى آن (عمر دراز هم) مانع عقوبت او نخواهد شد، و خدا به آنچه مى‌کنند بیناست
بگو: هر که دشمن جبرئیل باشد [در واقع دشمن خداست، چرا که‌] او قرآن را به امر خدا بر قلب تو نازل کرد که کتب آسمانى پیشین را تصدیق مى‌کند و هدایت و بشارتى براى مؤمنان است
و هر که دشمن خدا و فرشتگان و فرستادگان او و جبرئیل و میکائیل باشد [کافر است و] بى‌تردید خدا دشمن کافران است
البته ما آیات روشنگرى به سوى تو نازل کردیم و جز فاسقان منکر آن نمى‌شوند
آیا هر بار که [یهود] پیمانى بستند، گروهى از ایشان آن را دور افکندند؟ آرى، بیشترشان ایمان نمى‌آورند
و زمانى که فرستاده‌اى از طرف خدا براى آنها آمد که تصدیق کننده‌ى چیزى است که با آنها بود، گروهى از همین کسانى که اهل کتاب بودند، کتاب خدا را پشت سر افکندند چنان که گویى [آن را] نمى‌دانند
و [یهود به جاى تورات‌] از آنچه شیاطین در باره‌ى سلطنت سلیمان مى‌خواندند، پیروى کردند، در صورتى که سلیمان [سحر نکرد] و کافر نشد ولى شیاطین کافر شدند که به مردم سحر و جادو مى‌آموختند، و نیز از آنچه که بر دو فرشته، هاروت و ماروت، در بابل نازل شده بود پ
و اگر آنان ایمان مى‌آوردند و پارسایى مى‌کردند، قطعا پاداشى که از جانب خدا مى‌یافتند بهتر بود اگر مى‌دانستند
اى کسانى که ایمان آورده‌اید! نگویید «راعنا» و بگویید «انظرنا»، و [این دستور را] گوش دهید و براى کافران عذابى دردناک است
کفار اهل کتاب و مشرکان خوش ندارند که از پروردگارتان خیرى بر شما نازل شود، اما خدا هر که را خواهد، خاص رحمت خویش مى‌کند که خداوند صاحب فضل و کرم بزرگ است
هر حکمى را نسخ یا متروک کنیم، بهتر از آن یا مانند آن را مى‌آوریم. مگر نمى‌دانى که خدا بر هر کارى تواناست
آیا نمى‌دانى که فرمانروایى آسمان‌ها و زمین از آن خداست و شما را جز خدا سرپرست و یاورى نیست
آیا مى‌خواهید از پیامبر خود همان را بخواهید که پیش‌تر از موسى خواسته شد؟ هر که کفر را جانشین ایمان سازد بى شک راه راست را گم کرده است
بسیارى از اهل کتاب- با آن که حق بر ایشان روشن شده بود- به انگیزه‌ى حسدى که در نهادشان است آرزو داشتند شما را بعد از ایمانتان به کفر بازگردانند. پس [فعلا] بگذرید و مدارا کنید تا خدا فرمان خویش را صادر کند که خدا بر همه چیز تواناست
و نماز به پا دارید و زکات دهید و هر خیرى را که براى خود پیش فرستید، همان را نزد خدا خواهید یافت. آرى خدا به آنچه مى‌کنید بیناست
و گفتند: هیچ کس داخل بهشت نمى‌شود مگر آن که یهودى یا مسیحى باشد. اینها خیالبافى‌هاى آنهاست. بگو: اگر راست مى‌گویید، دلیل خود را بیاورید
آرى، هر کس خود را [با تمام وجود] تسلیم خدا کند و نیکوکار باشد، پاداش او نزد پروردگارش [محفوظ] است و نه خوفى بر آنهاست و نه اندوهگین شوند
و یهود گفتند: نصارا بر چیز [حقى‌] نیستند، و نصارا گفتند: یهود بر چیز [حقى‌] نیستند، با آن که همه آنها کتاب آسمانى را مى‌خوانند. همچنین نادان‌ها نیز مانند سخن آنها گفتند [که مسلمین بر حق نیستند]. پس خدا روز قیامت میان آنها در باره‌ى اختلافشان داورى خ
کیست ستمکارتر از آن که نگذارد نام خداوند در مساجد یاد شود و در ویرانى آن بکوشد. آنان را نشاید که وارد این مکان‌ها شوند جز با ترس و هراس. براى آنها در این دنیا ننگ و خوارى و در آخرت عذابى بزرگ است
و مشرق و مغرب از آن خداست، پس به هر سو رو کنید، همان جا وجه خداست. همانا خداوند وسعت بخش داناست
و گفتند: خدا فرزندى گرفته، [در حالى که‌] او منزه است، بلکه هر چه در آسمان‌ها و زمین است از آن اوست و همه فرمانبر اویند
پدید آورنده‌ى آسمان‌ها و زمین است و چون چیزى را اراده کند همین که بگوید: باش، مى‌شود
و نادان‌ها گفتند: چرا خدا با ما [بى واسطه‌] سخن نمى‌گوید یا معجزه‌اى سوى ما نمى‌آید؟ گذشتگان آنها نیز چنین مى‌گفتند، دل‌هایشان به هم مى‌ماند. البته ما آیات را براى اهل یقین بیان کرده‌ایم
ما تو را به حق فرستادیم تا بشارت دهنده و ترساننده باشى و تو مسئول [گمراهى‌] دوزخیان نیستى
و یهود و نصارا هرگز از تو راضى نخواهند شد مگر آن که از آیین آنها پیروى کنى. بگو: بى‌تردید هدایت واقعى همان هدایت خداست. و اگر پس از دانشى که تو را حاصل شده از هوس‌هاى آنها پیروى کنى در برابر خدا هیچ سرپرست و یاورى نخواهى داشت
کسانى که کتابشان داده‌ایم، آن را چنان که باید مى‌خوانند. همین‌ها به آن ایمان مى‌آورند، و کسانى که بدان کافر شوند آنها واقعا زیانکارند
اى بنى اسرائیل! نعمتى را که بر شما ارزانى داشتم و شما را بر جهانیان [مردم زمانه‌] برترى دادم یاد کنید
و بترسید از روزى که هیچ کس چیزى را از دیگرى دفع نکند و از او عوض نپذیرند و هیچ شفاعتى به کارش نیاید و نه ایشان یارى شوند
و هنگامى که خدا ابراهیم را با کلماتى بیازمود و او همه را به اتمام رسانید، گفت: من تو را امام و پیشواى مردم قرار دادم. [ابراهیم‌] گفت: از خاندانم چطور؟ فرمود: عهد من به ستمکاران نمى‌رسد
و آن‌گاه که کعبه را محل اجتماع و جایگاه امن مردم قرار دادیم و [گفتیم‌]: مقام ابراهیم را محل نماز قرار دهید، و به ابراهیم و اسماعیل سفارش کردیم که خانه مرا براى کسانى که براى طواف و اعتکاف و نماز مى‌آیند پاکیزه کنید
و آن‌گاه که ابراهیم عرضه داشت: پروردگارا! این مکان را شهر امنى قرار ده و مردمش را از نعمت‌هاى فراوان روزى بخش، مردمى که به خدا و روز واپسین ایمان آرند. فرمود: اما آن که کافر شود، اندکى برخوردارش مى‌کنم، سپس او را به سوى عذاب آتش مى‌کشانم و چه بد سر
و آن‌گاه که ابراهیم و اسماعیل پایه‌هاى خانه کعبه را بالا مى‌بردند [گفتند:] پروردگارا! از ما بپذیر، که تنها تو شنوا و دانایى
پروردگارا! ما را تسلیم فرمان خود گردان و از نسل ما امتى فرمانبردار خویش پدید آور، و آداب دینى ما را به ما نشان ده و بر ما ببخشاى بى‌تردید تویى توبه پذیر مهربان
پروردگارا! در میان آنها پیامبرى از خودشان برانگیز تا آیات تو را بر آنان بخواند و کتاب و حکمتشان بیاموزد و آنها را تزکیه کند حقا که تنها تو عزیز و حکیمى
و چه کسى از آیین ابراهیم روى مى‌گرداند جز کسى که سبک مغزى کند؟ در حالى که ما او را در دنیا برگزیدیم و او در آخرت مسلما از شایستگان است
آن‌گاه که پروردگارش به او گفت: سر به فرمان خدا نه. گفت: تسلیم پروردگار جهانیان شدم
و ابراهیم و یعقوب آیین توحید را به پسران خود سفارش نمودند [و گفتند:] اى پسران من! خدا این آیین پاک را براى شما برگزیده است، پس زنهار که بمیرید و مسلمان نباشید
آیا آن دم که مرگ یعقوب فرا رسید حاضر بودید؟ آن‌گاه که به فرزندان خود گفت: پس از من، چه مى‌پرستید؟ گفتند: معبود تو و معبود پدرانت، ابراهیم و اسماعیل و اسحاق را به عنوان معبود یکتا مى‌پرستیم و ما فرمانبردار اوییم
[به هر حال‌] آنها امتى بودند که گذشتند براى آنهاست آنچه کردند و براى شماست آنچه کردید، و شما را از آنچه آنها مى‌کردند نپرسند
و گفتند: یهودى یا نصرانى شوید تا هدایت یابید. بگو: بلکه آیین ابراهیم را [پیروى مى‌کنیم‌] که ملازم حق است و او از مشرکان نبود
بگویید: ایمان آوردیم به خداوند و آنچه بر ما نازل شده و آنچه بر ابراهیم و اسماعیل و اسحاق و یعقوب و نوادگانش نازل شده و آنچه به موسى و عیسى داده شد و به آنچه پیامبران دیگر از جانب پروردگارشان داده شدند. ما میان هیچ یک از آنها فرق نگذاریم و سر به فرما
پس اگر آنان نیز به مانند آنچه شما ایمان آورده‌اید ایمان آوردند، قطعا هدایت یافته‌اند، و اگر روى برتافتند، جز این نیست که سر ناسازگارى دارند و خداوند، تو را از شر آنان مصون مى‌دارد که او شنواى داناست
رنگ الهى [توحیدى را بگیرید] و چه رنگى از رنگ الهى خوش‌تر است؟ و ما پرستندگان اوییم
بگو: آیا با ما در باره‌ى خداى یکتا مجادله مى‌کنید؟ در حالى که او پروردگار ما و شماست و براى ماست اعمال ما و براى شماست اعمال شما و ما او را خالصانه مى‌پرستیم
یا [هنوز] مى‌گویید ابراهیم و اسماعیل و اسحاق و یعقوب و اسباط، یهودى یا نصرانى بودند؟ بگو: آیا شما بهتر مى‌دانید یا خدا؟ و راستى چه کسى ظالم‌تر از آن کس است که شهادتى را که از خدا [در باره‌ى این پیامبران‌] نزد اوست کتمان کند؟ و خدا از آنچه مى‌کنید غا
[به هر حال‌] آنها امتى بودند که گذشتند براى آنهاست آنچه کردند و براى شماست آنچه کردید، و شما را از آنچه آنها مى‌کردند نپرسند
به زودى بى‌خردان از مردم خواهند گفت: چه چیز آنان را از قبله‌اى که بر آن بودند برگرداند؟ بگو: مشرق و مغرب از آن خداست، هر که را خواهد به راه راست هدایت مى‌کند
و بدین‌سان شما را امتى میانه قرار دادیم تا بر مردم [جهان‌] گواه باشید و پیامبر بر شما گواه باشد. و ما قبله‌اى را که بر آن بودى (بیت المقدس) قرار ندادیم مگر براى آن که کسى را که از پیامبر پیروى مى‌کند از کسى که به عقب برمى‌گردد باز شناسیم، و البته ا
ما گردش [جستجوگرانه‌] رویت را به آسمان [براى تغییر قبله‌] مى‌بینیم، پس قطعا تو را به جانب قبله‌اى که بدان خشنود شوى برمى‌گردانیم. پس [حالا] روى خود را جانب مسجد الحرام بگردان و شما [مسلمین‌] نیز هر جا هستید روى خود بدان سو کنید. و البته اهل کتاب به
و اگر هر گونه حجت و دلیلى براى اهل کتاب بیاورى قبله تو را پیروى نخواهند کرد و تو نیز پیرو قبله آنها نیستى و هیچ یک از آنها هم پیرو قبله دیگرى نیستند. و اگر پس از این آگاهى که براى تو حاصل شده از هوس‌هاى آنها پیروى کنى قطعا از ستمگران خواهى بود
آنها که کتابشان داده‌ایم، او (پیامبر) را همان گونه مى‌شناسند که پسران خود را، ولى گروهى از آنان با این که حق را مى‌دانند آن را کتمان مى‌کنند
[تغییر قبله‌] فرمان حقى از جانب پروردگار توست، پس مبادا که از تردید کنندگان باشى
و براى هر قومى جهت و قبله‌اى است که رو به سوى آن مى‌کند بنابر این [به جاى مجادله در باره‌ى قبله‌] در اعمال خیر از هم سبقت گیرید. هر جا باشید خدا همه شما را [گرد] مى‌آورد که او بر هر چیزى قادر است
و [هنگام نماز] از هر جا بیرون شدى، روى خود را جانب مسجد الحرام کن که قطعا این [قبله‌] حق [و] به فرمان پروردگار توست، و خدا از آنچه مى‌کنید غافل نیست
از هر جا بیرون شدى [براى نماز] روى خود جانب مسجد الحرام بگردان، و شما مردم نیز هر جا بودید روى خود را سوى آن کنید تا مردم را بر ضد شما دستاویزى نباشد، مگر کسانى از آنها که ظلم کردند [که در هر صورت خرده مى‌گیرند]. پس از آنها نترسید و از من بترسید، و
چنان که در میان شما پیامبرى از خودتان فرستادیم تا آیات ما را بر شما تلاوت کند و [از زشتى‌ها] پاکتان سازد و کتاب و حکمتتان بیاموزد و آنچه را نمى‌دانستید تعلیمتان دهد
پس مرا یاد کنید تا شما را یاد کنم، و براى من سپاسگزارى کنید و ناسپاسى‌ام نکنید
اى کسانى که ایمان آورده‌اید، از صبر و نماز کمک بگیرید که خداوند با صابران است
و به کشتگان راه خدا مرده نگویید، بلکه زنده‌اند ولى شما درک نمى‌کنید
و مسلما شما را به چیزى از ترس و گرسنگى و زیان مالى و جانى و کاهش محصولات مى‌آزماییم، و صابران را نوید ده
آنها که هرگاه مصیبتى بدانها رسد [صبورى کنند] و گویند: ما از آن خداییم و به سوى او باز مى‌گردیم
آنانند که درودها و رحمتى از پروردگارشان بر آنهاست و [تنها] همین‌ها هدایت یافتگانند
همانا صفا و مروه از شعائر خداست. پس هر که حج خانه خدا کند یا عمره به جا آورد، مانعى ندارد میان آن دو طواف کند. و هر که با میل و رغبت کار نیکى به جاى آورد، [بداند که‌] مسلما خدا سپاسگزار داناست
کسانى که دلایل روشنگر و هدایتى را که نازل کرده‌ایم، بعد از آنکه آن را در کتاب آسمانى براى مردم روشن ساخته‌ایم، کتمان مى‌کنند خدا آنها را لعنت مى‌کند، و لعنت کنندگان نیز لعنتشان مى‌کنند
مگر آنها که توبه کردند و اصلاح نمودند و [حقیقت را] آشکار کردند، آنانند که توبه‌شان را مى‌پذیرم و من توبه پذیر مهربانم
آنها که کافر شدند و با کفر از دنیا رفتند، لعنت خدا و فرشتگان و همه مردم بر آنهاست
که در آن [لعنت‌] جاویدانند، نه [در عذابشان‌] تخفیف داده مى‌شود و نه مهلت مى‌یابند
و معبود شما معبودى یگانه است و جز او معبودى نیست که هستى بخش مهربان است
بى‌گمان در آفرینش آسمان‌ها و زمین و آمد و شد شب و روز و کشتى‌ها که براى کسب منافع مردم به دریا روانند و آبى که خدا از آسمان فرو فرستاد پس زمین مرده را به آن زنده نمود و همه گونه جنبنده در آن منتشر ساخت و گردش بادها و ابرهاى مهار شده‌ى میان آسمان و ز
و برخى از مردم همتایانى غیر از خدا مى‌گیرند و آنها را چون خدا دوست مى‌دارند ولى آنها که ایمان آورده‌اند خدا را بیش از هر چیزى دوست دارند. و اگر ظالمان آن گاه که عذاب را ببینند، مى‌دیدند که تمام قدرت یکسره به دست خداست و خدا سخت کیفر است، [از گناه خو
آن‌گاه که پیشوایان از پیروان خود بیزارى جویند و عذاب را به روشنى ببینند و [تمام‌] روابط و سبب‌ها بریده گردد
و پیروان [کفار] گویند: اى کاش ما را [به دنیا] بازگشتى بود تا از آنها بیزارى مى‌جستیم، همان طور که آنها از ما بیزارى جستند. بدین‌سان خدا اعمالشان را [به صورت‌] حسرت‌هایى بر آنها مى‌نماید و آنها از آتش بیرون شدنى نیستند
اى مردم! از آنچه در زمین حلال و پاکیزه است بخورید و از گام‌هاى شیطان پیروى نکنید که او دشمن آشکار شماست
او فقط شما را به بدى‌ها و فحشا فرمان مى‌دهد و این که آنچه را نمى‌دانید به خدا نسبت دهید
و چون به آنها گفته شود: از چیزى که خدا نازل کرده پیروى کنید، مى‌گویند: [نه‌] بلکه از آنچه پدران خویش را بر آن یافته‌ایم پیروى مى‌کنیم. آیا هر چند پدرانشان چیزى نمى‌فهمیدند و هدایت نیافته بودند [باز پیروى مى‌کنند]
و مثل [تو در دعوت‌] کافران مثل کسى است که بر حیوان زبان بسته‌اى که جز صدا و ندایى نشنود بانگ زند. [اینها نیز چنین‌اند] کرانند و گنگانند و کورانند، پس نمى‌اندیشند
اى کسانى که ایمان آورده‌اید! از نعمت‌هاى پاکیزه که روزیتان کرده‌ایم بخورید و شکر خدا را به جاى آورید اگر تنها او را مى‌پرستید
او تنها [گوشت‌] مردار و خون و گوشت خوک و آنچه را که [هنگام ذبحش‌] نام غیر خدا بر آن برده شده بر شما حرام کرده است، و هر که [به خوردن آنها] ناچار شد، بى‌آن که قصد نافرمانى یا تجاوز داشته باشد گناهى بر او نیست [که‌] خدا بخشنده‌ى مهربان است
کسانى که آیات کتاب آسمانى را کتمان مى‌کنند و آن را به بهاى ناچیزى مى‌فروشند، جز آتش به شکم‌هاى خود فرو نمى‌برند و خداوند روز قیامت با آنها سخن نگوید و پاکشان نسازد و ایشان را عذابى دردناک است
همین کسانند که ضلالت را به بهاى هدایت و عذاب را در ازاى آمرزش خریدند، پس چه صبورند بر آتش
این بدان سبب است که خدا کتاب را به حق فرستاد و آنان که در باره‌ى کتاب به اختلاف پرداختند، بى‌گمان در ستیزه‌ى دورى هستند
نیکى [تنها] آن نیست که روى خود را به جانب مشرق و مغرب کنید، بلکه نیکى آن است که انسان به خدا و روز واپسین و فرشتگان و کتاب [هاى آسمانى‌] و پیامبران ایمان آورد، و مال [خود] را با آن که دوستش دارد به خویشاوندان [نیازمند] و یتیمان و درماندگان و به راه
اى کسانى که ایمان آورده‌اید! در باره‌ى کشتگان بر شما قصاص مقرر شد، آزاد در برابر آزاد، بنده در برابر بنده و زن در مقابل زن. پس هر که از سوى برادرش چیزى [از قصاص‌] برایش بخشوده شد باید [از این گذشت‌] به شایستگى پیروى کند و [خونبها را] با نیکى ادا کند
اى خردمندان شما را در قصاص زندگانى است، باشد که پرهیزکار شوید
بر شما مقرر شده است که هرگاه مرگ کسى از شما فرا رسید اگر مالى بر جاى گذاشت، براى پدر و مادر و نزدیکان، مطابق عرف [مقدارى را] وصیت کند که این شایسته پرهیزکاران است
پس هر که آن وصیت را بشنود و تغییر دهد، تنها گناهش بر کسانى است که آن را تغییر مى‌دهند همانا خدا شنوا و آگاه است
پس هر که از انحراف یا گناه وصیت کننده بیم داشت، و میانشان سازش داد، گناهى بر او نیست. همانا خدا آمرزنده‌ى مهربان است
اى اهل ایمان! روزه بر شما واجب شد چنان که بر امت‌هاى گذشته واجب شده بود، باشد که پرهیزکار شوید
روزهاى شمرده شده‌اى را [روزه بدارید] و هر که از شما بیمار یا در سفر باشد، روزهاى دیگرى [روزه بگیرد]، و بر کسانى که روزه طاقت فرساست در عوض [هر روز] تهیدستى را طعام دهند، و هر که با میل کار خیرى کند آن برایش بهتر است، و روزه گرفتن براى شما بهتر است،
ماه رمضان ماهى است که قرآن به عنوان راهنماى مردم و حجت‌هاى روشنگر و فارق میان حق و باطل در آن نازل شده است پس هر که از شما این ماه را دریافت، روزه بگیرد و هر که بیمار یا در سفر بود، به همان تعداد در روزهاى دیگر [قضا کند]. خدا براى شما آسانى مى‌خواه
و چون بندگان من از تو در باره‌ى من بپرسند، همانا من [به آنها] نزدیکم و دعاى دعا کننده را وقتى که مرا بخواند پاسخ مى‌دهم، پس آنها نیز دعوت مرا اجابت کنند و به من ایمان بیاورند، باشد که راه یابند
در شب‌هاى روزه براى شما نزدیکى با همسرانتان حلال شد. آنها براى شما لباسند و شما براى آنها لباسید. خدا مى‌دانست که شما به خود خیانت مى‌کنید، پس از شما درگذشت و شما را بخشید. پس حالا با آنها مباشرت کنید و آنچه را خدا بر شما مقرر کرده است طلب نمایید،
و در روابط خود اموال یکدیگر را به ناحق مخورید و براى خوردن بخشى از اموال مردم به گناه، [قضیه‌] آن را به حاکمان مکشانید در حالى که شما [حقیقت را] مى‌دانید
از تو در باره‌ى هلال‌ها مى‌پرسند، بگو: آن تقویمى براى مردم و موسم حج است، و نیکى آن نیست که از پشت خانه‌ها وارد شوید، بلکه نیکى آن است که شخص تقوا پیشه کند. و از در خانه‌ها وارد شوید و از خدا بترسید تا شاید رستگار شوید
و در راه خدا با کسانى که با شما مى‌جنگند نبرد کنید ولى تجاوز نکنید همانا خدا تجاوزگران را دوست ندارد
و آنها را هر جا یافتید بکشید، و از جایى که شما را بیرون کردند بیرون کنید، و فتنه از قتل بدتر است، و با آنها در کنار مسجد الحرام جنگ نکنید مگر این که آنها به جنگ پیشدستى کنند، پس اگر با شما جنگیدند آنها را بکشید که سزاى کافران همین است
پس اگر دست برداشتند، البته خدا آمرزنده‌ى مهربان است
و با آنها بجنگید تا دیگر فتنه‌اى نباشد و دین ویژه‌ى خداى یکتا گردد، و اگر دست برداشتند، دشمنى جز بر ضد ستمگران [روا] نیست
ماه حرام در برابر ماه حرام است و حرمت [شکنى‌] ها قصاص دارد. پس هر که به شما تعدى کرد با او مقابله به مثل کنید و از خدا پروا دارید و بدانید که خدا با پرهیزکاران است
و در راه خدا انفاق کنید، و خود را به دست خود به هلاکت نیفکنید، و نیکى کنید که خدا نیکوکاران را دوست دارد
و حج و عمره را براى خدا به پایان برید، و اگر محاصره [یا ممنوع‌] شدید [و اتمام حج ممکن نشد] هر قربانى که میسر است فراهم کنید و سرهاى خود را نتراشید تا قربانى به قربانگاه برسد، پس هر که از شما بیمار است یا رنجى به سر دارد [و به ناچار سر بتراشد] پس
حج در ماه‌هاى معینى است، پس هر که در آن ماه‌ها ملتزم به حج شد، همبسترى و نافرمانى و مجادله در اثناى حج ممنوع است، و هر چه نیکى کنید خدا آن را مى‌داند، و توشه بگیرید که بهترین توشه تقواست، و اى خردمندان از من پروا کنید
مانعى نیست که [در سفر حج‌] از فضل پروردگار خویش روزى بجویید، و چون از عرفات کوچ کردید، در مشعر الحرام خدا را یاد کنید و او را یاد کنید همان‌گونه که شما را هدایت کرد، و محققا شما پیش‌تر، از گمراهان بودید. [و چیزى نمى‌دانستید]
آن‌گاه از همان جا که مردم روانه شدند روانه شوید و از خدا آمرزش بطلبید که خدا آمرزنده‌ى مهربان است
و چون اعمال خود را به انجام رساندید، خدا را آن‌سان که پدران خود را ذکر مى‌کنید یاد کنید بلکه بالاتر از آن. پس بعضى از مردم [دنیا طلب‌] مى‌گویند: پروردگارا! به ما در همین دنیا عطا کن، و او را در آخرت نصیبى نیست
و برخى از آنها گویند: پروردگارا! ما را در دنیا نیکى و در آخرت نیکى عطا کن و ما را از آتش نگاه دار
آنها هستند که از دستاوردشان نصیبى خواهند داشت و خدا در حسابرسى، سریع است
و خدا را در روزهاى معینى یاد کنید پس هر که شتاب کند [و اعمال را] در دو روز انجام دهد گناهى بر او نیست، و نیز هر که [تا روز سوم‌] تأخیر کند گناهى بر او نیست، [این‌] براى کسى است که تقوا پیشه کند. و از خدا پروا کنید و بدانید که بى‌تردید شما به سوى ا
و از مردم کسى است که گفتار او در باره‌ى زندگى دنیا [و پارسایى‌] مایه اعجاب توست و خدا را بدانچه که در دل دارد گواه مى‌گیرد، و حال آن که او لجوج‌ترین دشمنان است
و چون بازگردد [یا به مقامى رسد] بکوشد تا در زمین فساد کند و کشت و نسل را تباه نماید، و خدا فساد را دوست ندارد
و چون به او گفته شود: از خدا پروا کن! نخوت او را به گناه کشاند، پس جهنم او را بس است و چه بد بسترى است
و از مردم کسى است که در طلب رضاى خدا از سر جان مى‌گذرد، [چون على در بستر پیامبر] و خدا به بندگان مهربان است
اى کسانى که ایمان دارید! همگى به طاعت خدا درآیید و گام‌هاى شیطان را دنبال نکنید که او براى شما دشمنى آشکار است
و اگر پس از روشنگرى‌هایى که سوى شما آمد کجروى کنید بدانید که خدا شکست‌ناپذیر و حکیم است
آیا منتظرند که [عذاب‌] خدا در سایه‌هایى از ابر و فرشتگان به سراغ آنها بیاید و کار یکسره شود؟ و همه کارها به خدا باز گردانده مى‌شود
از بنى اسرائیل بپرس چه بسیار شواهد روشنى براى آنها فرستادیم. و هر که نعمت خدا را بعد از آن که سوى او آمد تغییر دهد [بداند که‌] بى‌تردید خدا سخت کیفر است
زندگى دنیا براى کافران زینت یافته و [لذا] مؤمنان را مسخره مى‌کنند، و کسانى که تقوا پیشه کردند، روز رستاخیز فوق آنها هستند و خدا هر که را خواهد بى‌حساب روزى مى‌دهد
مردم [ابتدا] یک امت بودند، [که به مرور دچار اختلاف شدند] پس خدا پیامبران را [به عنوان‌] مژده‌رسانان و بیم دهندگان فرستاد و همراه آنان کتابى به حق نازل کرد تا میان مردم در آنچه بر سرش اختلاف داشتند داورى کند، و در دین اختلاف نکردند مگر کسانى که به آ
آیا پنداشته‌اید که داخل بهشت مى‌شوید در حالى که هنوز سرگذشت آنها که پیش از شما گذشتند به سراغ شما نیامده است؟ آنها تنگدستى و ناخوشى دیدند و به تزلزل افتادند تا آن جا که پیامبر و مؤمنان همراهش گفتند: یارى خدا کى مى‌رسد؟ [مژده آمد]، آگاه باشید که یار
از تو مى‌پرسند چه انفاق کنند؟ بگو: هر مالى که مى‌بخشید [بهتر است‌] به پدر و مادر و خویشان و یتیمان و تنگدستان و به راه مانده انفاق کنید، و هر کار خیرى کنید بى‌شک خدا به آن آگاه است
جهاد بر شما مقرر شد و آن براى شما ناگوار است، و بسا چیزى را ناخوش داشته باشید که آن به سود شماست و بسا چیزى را دوست داشته باشید که به زیان شماست، و خدا مى‌داند و شما نمى‌دانید
از تو در باره‌ى جنگ در ماه حرام مى‌پرسند، بگو: جنگ در آن گناه بزرگى است، اما بازداشتن از راه خدا و کافر شدن به او و [بازداشتن از] مسجد الحرام و آواره کردن ساکنانش نزد خدا بسى بزرگ‌تر است، و فتنه [و کفر] از کشتار بدتر است. و آنها پیوسته با شما مى‌جن
البته کسانى که ایمان آوردند و کسانى که هجرت کردند و در راه خدا جهاد نمودند آنان به رحمت خدا امیدوارند و خدا آمرزنده‌ى مهربان است
از تو در باره‌ى شراب و قمار مى‌پرسند، بگو: در آنها گناهى بزرگ و سودهایى براى مردم است، ولى زیان آنها از سودشان بزرگ‌تر است. و از تو مى‌پرسند چه چیز انفاق کنند؟ بگو: آنچه افزون بر نیاز است. خدا بدین‌سان آیات خود را براى شما روشن مى‌سازد تا بیندیشید
در [اسرار] دنیا و آخرت. و از تو در باره‌ى یتیمان مى‌پرسند، بگو: اصلاح کارشان نیکوتر است، پس اگر با آنها همزیستى کنید برادران شمایند، و خدا خرابکار را از اصلاحگر باز مى‌شناسد، و اگر خدا مى‌خواست بر شما سخت مى‌گرفت همانا خدا شکست ناپذیر حکیم است
و با زنان مشرک ازدواج نکنید تا وقتى که ایمان بیاورند و البته کنیز با ایمان از زن مشرک بهتر است هر چند [زیبایى‌] او شما را مفتون سازد، و به مردان مشرک تا ایمان نیاورده‌اند زن مدهید که تحقیقا برده‌ى با ایمان از مرد مشرک بهتر است هر چند توجه شما را جل
و از تو در باره‌ى حیض مى‌پرسند، بگو: آن رنج و ناراحتى است، پس در ایام حیض از زنان کناره بگیرید و با آنها نزدیکى نکنید تا پاک شوند، و چون پاک شدند، از آن جا که خدا فرمانتان داده به آنها نزدیک شوید که خدا توبه کاران و پاکى طلبان را دوست دارد
زنان شما کشت شمایند، پس هرگاه خواستید، به کشت خود درآیید و براى خویش [خیر] پیش فرستید و از خدا بترسید و بدانید که او را ملاقات خواهید کرد و مؤمنان را بشارت ده
و خدا را دستاویز سوگندهاى خود قرار ندهید که از نیکى کردن و پرهیزکارى و اصلاح میان مردم باز ایستید، و خدا شنواى داناست
خدا شما را به سوگندهاى بیهوده‌تان مؤاخذه نمى‌کند، ولى به آنچه دل‌هایتان [از روى عمد] کسب کرد شما را مؤاخذه مى‌کند، و خدا آمرزنده‌ى بردبار است
براى آنها که سوگند مى‌خورند که با زنان خود آمیزش نکنند، چهار ماه فرصت است، پس اگر بازگشتند خدا آمرزنده‌ى مهربان است
و اگر عزم طلاق کردند خدا شنواى آگاه است
و زنان طلاق داده شده تا سه پاکى منتظر بمانند، و اگر به خدا و روز واپسین ایمان دارند حلال نیست آنچه را که خدا در رحم‌هایشان آفریده پنهان دارند، و شوهرانشان اگر سر آشتى دارند به بازگرداندنشان در این [مدت‌] سزاوارترند، و براى این زنان به طور شایسته [حق
طلاق [رجعى‌] دو بار است، پس از آن به نیکى نگاه داشتن یا به نیکى رها ساختن است، و شما را حلال نیست که از آنچه به ایشان داده‌اید چیزى باز ستانید مگر آن که بترسند که حدود الهى را [در کنار هم‌] رعایت نکنند، پس اگر [شما اولیا] ترسیدید که آن دو، حدود اله
پس اگر [بار سوم‌] زن را طلاق داد، دیگر بر او حلال نیست تا زمانى که زن با مردى غیر او ازدواج کند، پس اگر [شوهر دوم‌] طلاقش داد و دانستند که مقررات الهى را به پا خواهند داشت مانعى بر آنها نیست که به یکدیگر رجوع کنند، و اینها احکام الهى است که خدا برا
و چون زنان را طلاق دادید و به پایان عده‌ى خود رسیدند یا به شایستگى نگاهشان دارید، یا به شایستگى رهاشان سازید، و به قصد آسیب رساندن نگاهشان مدارید تا ستم کنید. و هر که چنین کند، پس به خود ستم کرده است، و آیات الهى را به مسخره نگیرید، و نعمت خدا و ای
و چون زنان را طلاق دادید و عده‌ى آنان سر آمد، آنان را از ازدواج با شوهران سابق خود در صورتى که میان آنها به خوبى توافق حاصل شده باشد جلوگیرى نکنید. هر که از شما به خدا و روز واپسین ایمان دارد با این دستور پند داده مى‌شود. این براى شما پربارتر و پاک
مادرها فرزندان خود را دو سال تمام شیر دهند. [این‌] براى کسى است که بخواهد دوره‌ى شیر دادن را کامل کند، و خوراک و پوشاک آنها به طور شایسته بر عهده‌ى پدر فرزند است. هیچ کس جز به قدر توانش مکلف نمى‌شود. هیچ مادرى نباید به خاطر [اختلافات خود] به کودکش
و کسانى از شما که مى‌میرند و همسرانى به جا مى‌گذارند [آنها] باید چهار ماه و ده روز عده نگه دارند، و چون عده‌ى آنها سر آمد، در آنچه به شایستگى در باره‌ى خود انجام دهند گناهى بر شما نیست، و خدا به آنچه مى‌کنید آگاه است
و گناهى بر شما نیست که به کنایه و سر بسته از [این‌] زنان خواستگارى کنید یا [ازدواج با آنها را] در دل نهان دارید. خدا آگاه است، که شما آنها را یاد خواهید نمود، ولى با آنها قرار پنهانى مگذارید، مگر سخنى شایسته [و کنایى‌] بگویید. و تا عده‌شان سر نیامد
اگر زنان را قبل از نزدیکى و قبل از تعیین مهر طلاق دادید گناهى بر شما نیست ولى هدیه شایسته‌اى تقدیمشان کنید، توانگر به قدر توان خویش و تنگدست به قدر توان خویش، و این وظیفه‌اى بر نیکوکاران است
و اگر زنان را پیش از نزدیکى طلاق دادید و مهرى براى آنان تعیین کرده بودید، نصف آنچه مقرر داشته‌اید بر عهده‌ى شماست، مگر این که آنان خود ببخشند یا کسى که امر ازدواج به دست اوست ببخشد. و گذشت شما به تقوا نزدیک‌تر است، و بزرگوارى را در میان خودتان فرامو
همه نمازها به ویژه نماز میانه را پاس دارید و مطیعانه براى خدا به [نماز] ایستید
پس اگر [از دشمن‌] بیم داشتید، پیاده یا سواره نماز کنید، و چون ایمن شدید خدا را یاد کنید همان طور که به شما چیزهایى آموخت که نمى‌دانستید
و کسانى از شما که در آستانه مرگ قرار مى‌گیرند و همسرانى به جا مى‌گذارند، باید در باره‌ى آنها وصیت کنند که تا یک سال مخارج آنها داده شود و از خانه بیرونشان نکنند، ولى اگر آنها خود خارج شوند، در باره‌ى تصمیم مناسبى که براى خود مى‌گیرند گناهى بر شما ن
و براى زنان طلاق داده شده هدیه مناسبى بر عهده‌ى پرهیزکاران است
بدین‌سان خدا آیات خود را براى شما بیان مى‌کند تا بیندیشید
آیا کسانى را که هزاران تن بودند ندیدى آن‌گاه که از بیم مرگ [و فرار از جهاد] از دیار خود بیرون شدند، پس خدا به آنها گفت: بمیرید [و آنها مردند] سپس زنده‌شان کرد؟ به راستى خدا نسبت به مردم، صاحب کرم است ولى بیشتر مردم سپاس نمى‌گزارند
و در راه خدا جهاد کنید و بدانید که خدا شنواى داناست
کیست که به خدا وام نیکو دهد تا چندین برابرش افزون کند؟ خداست که تنگدستى دهد و توانگرى بخشد، و به سوى او بازگردانده مى‌شوید
آیا آن سران بنى اسرائیل را پس از موسى ندیدى آن‌گاه که به پیامبر خویش گفتند: براى ما امیرى بگمار تا در راه خدا جهاد کنیم؟ گفت: آیا احتمال نمى‌دهید که اگر جهاد بر شما مقرر شد جهاد نکنید؟ گفتند: چگونه ممکن است که در راه خدا جهاد نکنیم در حالى که از دیا
و پیامبرشان به آنها گفت: همانا خدا طالوت را به امیرى شما برگماشت. گفتند: از کجا او بر ما حکومت داشته باشد، حال آن که ما براى این امر شایسته‌تریم و او از مال دنیا چیزى ندارد؟ گفت: خدا وى را بر شما برگزیده و او را در دانش و جسم فزونى داده است، و خدا ف
پیامبرشان به آنها گفت: نشانه امیرى او این است که آن صندوق [عهد] سوى شما مى‌آید که در آن تسکین خاطرى از جانب پروردگارتان نهفته، و یادگارى از میراث خاندان موسى و هارون در آن است که فرشتگان، آن را حمل مى‌کنند. مسلما اگر مؤمن باشید، در این [رویداد] برا
پس همین که طالوت با سپاهیان به راه افتاد گفت: خدا شما را به نهر آبى امتحان مى‌کند، پس هر که از آن بنوشد از من نیست و هر که از آن نخورد از من است، مگر کسى که به اندازه‌ى کف دستى بیاشامد. ولى همه از آن نوشیدند جز شمار اندکى از ایشان. و زمانى که او و م
و چون با جالوت و سپاه او رو در رو شدند گفتند: پروردگارا! بر ما شکیبایى ببار، و قدم‌هایمان را استوار ساز، و بر قوم کافر پیروزمان گردان
پس به اذن خدا آنها را شکست دادند و داود جالوت را بکشت و خداوند او را پادشاهى و حکمت داد و از آنچه مى‌خواست به وى آموخت. و اگر خدا بعضى از مردم را به وسیله بعضى دیگر نمى‌راند، حتما زمین تباه مى‌شد ولى خدا به جهانیان نظر کرم دارد
اینها آیات خداست که به درستى آنها را بر تو مى‌خوانیم، و بى‌شک تو از پیامبرانى
این پیامبران، پاره‌اى از ایشان را بر پاره‌اى برترى دادیم. از آنان کسى بود که خدا با او سخن گفت و بعضى را درجاتى [بلند] ارزانى داشت و به عیسى بن مریم حجت‌ها دادیم و او را به روح القدس تقویت کردیم، و اگر خدا مى‌خواست کسانى که بعد از این پیامبران بودن
اى کسانى که ایمان آورده‌اید! پیش از آن که روزى فرا رسد که در آن نه داد و ستدى هست و نه دوستى و شفاعتى، از آنچه روزیتان کرده‌ایم انفاق کنید و [بدانید که‌] کافران، ستمگرانند
خدا یکتاست و جز او معبودى نیست. زنده و پاینده است. نه چرت مى‌گیردش نه خواب. هر چه در آسمان‌ها و زمین است از آن اوست. کیست که در پیشگاه او جز به اذن او شفاعت کند؟ گذشته و آینده‌ى آنها [شفیع و مشفوع‌] را مى‌داند، و به چیزى از علم او راه نمى‌یابند مگر
در دین اجبارى نیست چرا که راه از بیراهه آشکار شده است. پس هر که به طاغوت کفر ورزد و به خدا ایمان آورد، یقینا به محکم‌ترین دستاویز دست آویخته است که هرگز نخواهد گسست، و خداوند شنواى داناست
خدا سرپرست مؤمنان است و آنان را از تاریکى‌ها به سوى روشنایى بیرون مى‌آورد، و کسانى که کافر شدند سرپرستانشان طغیانگرانند که از نور به تاریکى‌هایشان مى‌برند. آنها دوزخى‌اند و در آن جاودانند
آیا ندیدى آن کس را که چون خدا به او ملک و مکنت بخشیده بود با ابراهیم در باره‌ى پروردگارش مجادله مى‌کرد؟ آن‌گاه که ابراهیم گفت: پروردگار من کسى است که زنده مى‌کند و مى‌میراند. او گفت: من نیز زنده مى‌کنم و مى‌میرانم. ابراهیم گفت: خداوند خورشید را از م
یا [داستان‌] کسى که بر شهرى گذشت که بر سقف‌هایش فرو ریخته بود. [در دل‌] گفت: خدا چگونه اهل این دیار را پس از مرگشان زنده مى‌کند؟ پس خدا او را صد سال بمیراند، سپس زنده کرد و گفت: چه مدت [در این حال‌] بوده‌اى؟ گفت: یک روز یا بخشى از یک روز بوده‌ام. ف
و آن‌گاه که ابراهیم گفت: پروردگارا! به من بنما که مردگان را چگونه زنده مى‌کنى؟ فرمود: مگر باور ندارى؟ گفت: چرا، ولى از آن جهت که دلم مطمئن شود. فرمود: چهار پرنده بگیر [و بکش‌] و پاره پاره کن [و درهم بیامیز]، سپس بر هر کوهى پاره‌اى از آنها را بگذار،
داستان کسانى که مالشان را در راه خدا مى‌بخشند چون داستان دانه‌اى است که هفت خوشه برویاند که در هر خوشه‌اى صد دانه [باشد]، و خدا براى هر کس بخواهد [پاداشى‌] چند برابر مى‌دهد و خدا وسعت بخش داناست
کسانى که مالشان را در راه خدا مى‌بخشند و به دنبال بخشش خود منت و آزارى نمى‌آورند، اجرشان نزد پروردگارشان [محفوظ] است و نه بیمى بر آنهاست و نه اندوهگین شوند
سخن خوش [با نیازمندان‌] و گذشت، از صدقه‌اى که آزارى در پى دارد بهتر است، و خدا بى‌نیاز و بردبار است
اى مؤمنان! صدقات خود را با منت و آزار باطل نکنید، مانند کسى که براى ریا و نمایاندن به مردم مالش را انفاق مى‌کند و به خدا و رستاخیز ایمان ندارد. پس حکایت آن چون تخته سنگى است که بر آن خاکى باشد و رگبارى بر آن ببارد و خاک آن را بشوید. آنان به چیزى ا
و حکایت کسانى که مالشان را در راه خشنودى خدا و براى تحکیم ایمان خویش انفاق مى‌کنند همچون بوستانى بر تپه‌اى است که رگبارى بر آن ببارد و میوه‌هایش را دو چندان بار آورد، و اگر رگبارى هم به آن نرسد باران سبک [آن را بس است‌]. و خدا به آنچه مى‌کنید بیناست
آیا کسى از شما دوست دارد که باغى از درختان خرما و انگور داشته باشد، که نهرها از پاى درختانش جارى است و هر گونه میوه‌اى برایش به بار آورد و پیریش فرا رسیده و فرزندانى خرد و ناتوان داشته باشد، ناگاه گرد بادى آتشین بر آن بزند و [باغ یکسر] بسوزد؟ خدا بد
اى مؤمنان! از بهترین آنچه به دست آورده‌اید و از آنچه از زمین برایتان برآورده‌ایم انفاق کنید، و [چیزهاى‌] پست را که خودتان جز با چشم‌پوشى نمى‌پذیرید براى انفاق منظور نکنید و بدانید که خدا بى‌نیاز ستوده است
شیطان شما را از تهیدستى مى‌ترساند و به [تنگ نظرى و] زشتى وا مى‌دارد، و خدا به شما آمرزش و بخشش خود را وعده مى‌دهد و او وسعت بخش داناست
حکمت را به هر کس که بخواهد مى‌بخشد، و هر که را حکمت داده شود یقینا خیر بسیارى داده شده است و جز خردمندان پند نگیرند
و هر چه انفاق کردید یا هر نذرى را ملتزم شدید قطعا خدا آن را مى‌داند و ستمکاران را هیچ یاورى نیست
اگر صدقه‌ها را آشکار کنید این کار خوبى است و اگر پنهانش بدارید و به تهیدستان [آبرومند] بدهید این براى شما بهتر است و بخشى از گناهان شما را مى‌زداید و خدا از آنچه مى‌کنید آگاه است
هدایت آنان [به طور اجبار] بر عهده‌ى تو نیست، بلکه خدا هر که را بخواهد هدایت مى‌کند. و هر مالى که انفاق کنید به سود خود شماست، و جز براى طلب رضاى خدا انفاق نکنید. و هر مالى که انفاق کنید [پاداش آن‌] به تمامى به شما داده خواهد شد و بر شما ستمى نخواهد
[این صدقات‌] از آن تهیدستانى است که در راه خدا از کار مانده‌اند و نمى‌توانند در زمین [براى معاش‌] سفر کنند و به خاطر مناعتى که دارند، ناآگاه آنها را توانگر مى‌پندارد. آنان را به سیمایشان مى‌شناسى. از مردم به اصرار چیزى نمى‌خواهند. و هر مالى [به آنان
کسانى که مالشان را شب و روز، [و] نهان و آشکار، انفاق مى‌کنند پاداش آنها نزد پروردگارشان است و نه بیمى بر آنهاست و نه محزون شوند
آنان که ربا مى‌خورند، برنخیزند مگر مانند کسى که شیطان به جنون آشفته‌اش کرده است. این از آن روست که گفتند: داد و ستد صرفا مانند ریاست در صورتى که خدا معامله را حلال و ربا را حرام کرده است. پس اینک کسى که از پروردگارش پندى بدو رسد و باز ایستد، آنچه گذ
خدا ربا را تباه و صدقات را افزون مى‌کند و او هیچ کفران پیشه گناهکارى را دوست نمى‌دارد
همانا کسانى که ایمان آورده و کارهاى شایسته کرده و نماز به پا داشته و زکات دادند، پاداش آنها نزد پروردگارشان است و نه بیمى بر آنهاست و نه غمگین شوند
اى کسانى که ایمان آورده‌اید! اگر [واقعا] مؤمنید از خدا بترسید و باقى مانده‌ى ربا را واگذارید
و اگر [این کار را] نکنید، پس به جنگى از جانب خدا و رسولش آگاه باشید، و اگر توبه کردید اصل مال از آن شماست [که بدین ترتیب‌] نه ستم مى‌کنید و نه ستم مى‌بینید
و اگر [بدهکار]، تنگدست بود پس مهلتى باید تا گشایشى یابد، و اینکه صدقه بدهید برایتان بهتر است اگر مى‌دانستید
و از روزى بترسید که در آن به سوى خدا بازگردانده مى‌شوید، سپس به هر کس [پاداش‌] آنچه کرده است به تمامى داده مى‌شود و بر آنان ستم نمى‌رود
اى مؤمنان! هنگامى که [خواستید] به قرض و نسیه معامله کنید، آن را تا سر رسیدى معین بنویسید و نویسنده‌اى میان شما [سند معامله را] به درستى بنویسد، و نویسنده از نوشتن آن- چنان که خدایش آموخته- دریغ نکند، پس باید بنویسد و بدهکار املا کند و از خدا، پروردگ
و اگر در سفر بودید و نویسنده‌اى نیافتید گرویى بستانید و اگر کسى از شما دیگرى را امین دانست، آن که امین شمرده شده، امانت او را باز پس دهد و باید از خداوند، پروردگارش بترسد. و شهادت را کتمان نکنید، و هر که آن را کتمان کند همانا دلش گناهکار است، و خدا
آنچه در آسمان‌ها و زمین است از آن خداوند است. و اگر آنچه در دل دارید عیان کنید یا نهان دارید، خداوند شما را بدان محاسبه مى‌کند، پس هر که را خواهد مى‌آمرزد و هر که را خواهد عذاب مى‌کند، و خدا بر هر کارى تواناست
پیامبر به آنچه از سوى پروردگارش بر او نازل شده ایمان دارد و مؤمنان [نیز]، همگى به خدا و فرشتگان و کتاب‌ها و پیامبران او ایمان دارند [و گویند:] میان هیچ یک از پیامبران او فرق ننهیم، و گویند: شنیدیم و اطاعت کردیم. بار الها! آمرزش تو را خواهانیم و باز
خدا هیچ کس را جز به اندازه‌ى توانش تکلیف نمى‌کند. هر چه نیکى کرده به سود او و هر چه بدى کرده و بال اوست. پروردگارا! اگر فراموش کردیم یا به خطا رفتیم بر ما مگیر. بار الها! و تکلیف سخت بر ما بار مکن، چنان که بر پشینیان ما بار کردى. بار الها! و آنچه تا
الف، لام، میم
خداست که هیچ معبودى جز او نیست و زنده‌ى پاینده است
این کتاب را به حق بر تو نازل کرد که تصدیق کننده کتابهاى پیشین است و تورات و انجیل را پیش‌تر نازل کرد
که راهنماى مردم باشد، و فرقان (قرآن) را نازل کرد. همانا کسانى که آیات خدا را انکار کردند براى آنان عذابى سخت است و خدا مقتدر دادستان است
مسلما هیچ چیز نه در زمین و نه در آسمان‌ها بر خدا پوشیده نیست
اوست که شما را در رحم‌ها بدان گونه که خواهد صورتگرى مى‌کند خدایى جز او نیست که شکست‌ناپذیر حکیم است
اوست که این کتاب را بر تو نازل کرد که بخشى از آن آیات محکم [صریح و روشن‌] است که اساس کتابند و برخى متشابه [و تأویل پذیر] اند، اما کج دلان از این کتاب، متشابهات را که تأویل آن را جز خدا نداند، براى فتنه جویى و به قصد تأویل دنبال مى‌کنند. و آنها که در
[گویند:] بار الها! دل‌هاى ما را پس از آن که هدایتمان کردى ملغزان، و ما را از نزد خویش رحمتى بخشاى که همانا تو بخشایشگرى
پروردگارا! به یقین، تویى گرد آورنده‌ى مردمان براى روزى که تردیدى در آن نیست، [چرا که‌] خدا خلف وعده نمى‌کند
کسانى که کافر شدند، اموال و فرزندانشان به هیچ روى آنها را از [عذاب‌] خدا باز ندارد و آنان خود هیمه دوزخند
همچون شیوه‌ى فرعونیان و کفار پیشین آیات ما را دروغ انگاشتند، پس خدا آنان را به گناهانشان بگرفت که خدا سخت کیفر است
به کافران بگو: زودا که به زانو در آیید و به سوى جهنم گرد آورده شوید و چه بد جایگاهى است
قطعا در [داستان‌] دو گروهى که با هم رو در رو شدند براى شما درس عبرتى بود گروهى در راه خدا مى‌جنگید و دیگرى کافر بود که مؤمنان را به چشم سر دو برابر خود مى‌دید و خدا هر که را خواهد به نصرت خویش یارى مى‌دهد. یقینا در این امر اهل بصیرت را عبرتى است
دوست داشتن خواستنى‌ها از زنان و اولاد و اموال فراوان از زر و سیم و اسبان نشاندار و دام‌ها و کشتزاران در چشم مردم آراسته شده است، ولى اینها متاع زود گذر زندگانى دنیاست و سر انجام نیکو [و زندگى عالى‌تر] نزد خداست
بگو: آیا شما را به بهتر از اینها خبر دهم؟ براى پرهیزگاران نزد پروردگارشان باغ‌هایى است که از پاى درختانش نهرها جارى است و در آن جاودانه بمانند و همسرانى پاکیزه و [از همه خوش‌تر] رضا و خرسندى خدا را دارند، و خداوند بر [احوال‌] بندگان بصیر است
کسانى که مى‌گویند: پروردگارا! ایمان آوردیم پس گناهان ما را بیامرز و ما را از عذاب آتش در امان دار
[اینان‌] صابران و راستگویان و فرمانبران و انفاق کنندگان و استغفارگران در سحرگاهانند
خدا که همواره نگاهبان عدل [و درستى‌] است گواهى مى‌دهد که جز او معبودى نیست و فرشتگان و دانشوران [نیز گواهى مى‌دهند] جز او معبودى نیست که شکست ناپذیر حکیم است
در حقیقت، دین در نزد خدا همان اسلام است، و اهل کتاب در آن اختلاف نکردند مگر پس از آن که به حقانیت آن پى بردند، آن هم به خاطر حسد و رقابت میان خویش. و هر که به آیات خدا کافر شود [بداند که‌] خدا سریع الحساب است
پس اگر با تو به محاجه برخاستند بگو: من و هر که پیرو من است روى دل به خدا سپردیم. و به کسانى که کتاب داده شدند و به بى‌سوادان [مشرک که کتاب ندارند،] بگو: آیا اسلام آوردید؟ پس اگر مسلمان شدند قطعا هدایت یافته‌اند، و اگر روى برتافتند تنها رساندن پیام ب
کسانى که آیات الهى را انکار مى‌کنند و به ناحق پیامبران را مى‌کشند و مردمى را که به عدالت فرمان مى‌دهند به قتل مى‌رسانند، آنها را به عذابى دردناک بشارت ده
آنها کسانى هستند که در دنیا و آخرت اعمالشان به هدر رفته و براى آنان هیچ یاورى نخواهد بود
آیا کسانى را که بهره‌اى از کتاب یافته‌اند ندیدى که چون به کتاب خدا فراخوانده مى‌شوند تا میانشان حکم کند، گروهى از آنان به حال اعراض پشت مى‌کنند
این بدان سبب است که آنها گفتند: هرگز آتش جز چند روزى به ما نخواهد رسید، و دروغ‌ها که مى‌ساختند آنها را در دینشان فریب داد
پس چگونه خواهد بود آن‌گاه که آنان را در روزى که در آن تردیدى نیست گرد آوریم و به هر کس نتیجه دستاوردش به تمامى داده شود و بر آنها ستمى نرود
بگو: بار الها! [اى‌] صاحب فرمانروایى! به هر که خواهى حکومت مى‌دهى و از هر که خواهى باز مى‌ستانى، و هر که را خواهى عزت مى‌بخشى و هر که را خواهى خوار مى‌کنى، [سر رشته‌] همه خیرات به دست توست و تو بر هر کارى توانایى
شب را در روز و روز را در شب داخل مى‌کنى، و زنده را از مرده و مرده را از زنده، بیرون مى‌آورى، و هر که را خواهى بى‌حساب روزى مى‌دهى
مؤمنان نباید کافران را به جاى مؤمنان دوست بگیرند، و هر که چنین کند او را با خدا کارى نباشد [و از او بریده است‌] مگر این که از آنان به نوعى تقیه کنید. و خدا شما را از خود بر حذر مى‌دارد و [بدانید که‌] بازگشت [نهایى‌] به سوى خداوند است
بگو: اگر آنچه را که در سینه‌هاى شماست نهان کنید، یا عیان کنید خدا آن را مى‌داند، و هر آنچه را در آسمان‌ها و زمین است مى‌داند، و خدا بر هر چیزى تواناست. بازگشت، سرنوشت. ان تخفوا (خفى): اگر مخفى کنید. ما فى صدورکم: آنچه در دل‌هاى شماست. او تبدوا (بدو)
روزى که هر کس هر آنچه از نیک و بد کرده است حاضر مى‌یابد و آرزو مى‌کند کاش میان او و کار بدش فاصله‌اى دور بود، و خدا شما را از [کیفر] خود برحذر مى‌دارد، و خدا به بندگان رئوف است
بگو: اگر خدا را دوست مى‌دارید از من پیروى کنید تا او نیز دوستتان بدارد و گناهانتان را بیامرزد، و خدا آمرزنده‌ى مهربان است
بگو: خدا و رسول را اطاعت کنید پس اگر رویگردان شدند [بدانند که‌] خدا کافران را دوست ندارد
همانا خدا آدم و نوح و خاندان ابراهیم و خاندان عمران را بر مردم جهان برگزید
فرزندانى که برخى از نسل برخى دیگرند، و خدا شنواى داناست
آن‌گاه که همسر عمران گفت: پروردگار! آنچه در شکم دارم نذر تو کردم، آزاد براى [خدمت خانه‌] تو، پس از من بپذیر که تویى شنواى دانا
پس چون فرزند را بزاد، [با حسرت‌] گفت: پروردگارا! من آن را دختر زاییدم- و خدا بهتر مى‌داند که او چه زاده و پسر همچون دختر نیست- و من او را مریم نامیدم و او و خاندانش را از شر شیطان مطرود به تو مى‌سپارم
پس پروردگارش مریم را به نیکى پذیرا شد و او را نیکو بار آورد و زکریا را سرپرست وى قرار داد. هر بار که زکریا در محراب بر او وارد مى‌شد نزد او رزق و روزى خاصى مى‌یافت، [یک روز] گفت: اى مریم! این روزى از کجا براى تو مى‌رسد؟ پاسخ داد: این از جانب خداون
این جا بود که زکریا پروردگارش را بخواند و عرضه داشت: بار الها! از جانب خود فرزندى پاک عطایم کن که تو شنواى دعایى
پس در حالى که در محراب به نماز ایستاده بود، فرشتگان او را ندا دادند که خداوند تو را به یحیى نوید مى‌دهد که تصدیق کننده‌ى کلمه خدا (عیسى) است و بزرگوار و پارسا و پیامبرى از صالحان است
گفت: پروردگارا! چگونه مرا فرزندى خواهد بود در حالى که پیر شده‌ام و همسرم نازا است؟ [فرشته‌] گفت: این چنین [است که‌] خدا هر چه خواهد مى‌کند
گفت: خدایا! براى من نشانه‌اى بگذار. فرمود: نشانه تو این است که سه روز با مردم جز به اشاره سخن نتوانى گفت و پروردگارت را بسیار یاد کن و شبانگاه و بامداد او را تسبیح گوى
و هنگامى که فرشتگان گفتند: اى مریم! خداوند تو را برگزید و پاکیزه داشت و تو را بر زنان جهان برترى داد
اى مریم! مطیع پروردگار خود باش و سجده کن و همراه راکعان رکوع نما
این از اخبار غیب است که به تو وحى مى‌کنیم، و آن دم که آنها قلم‌هاى قرعه خود را مى‌افکندند تا کدامشان سرپرستى مریم را به عهده گیرد، تو پیش آنها نبودى، و آن دم که با یکدیگر مشاجره مى‌کردند نزدشان نبودى
آن‌گاه که فرشتگان گفتند: اى مریم! خدا تو را به کلمه‌اى از جانب خود که نامش مسیح عیسى بن مریم است مژده مى‌دهد که در دنیا و آخرت آبرومند و از مقربان است
و در گهواره [به اعجاز] و در میانسالى [به وحى‌] با مردم سخن مى‌گوید و از صالحان است
مریم گفت: پروردگارا! چگونه مرا فرزندى باشد حال آن که دست بشرى به من نرسیده است؟ فرمود: این چنین [است که‌] خدا آنچه بخواهد مى‌آفریند، و چون کارى را اراده کند، فقط به آن مى‌گوید: باش، پس موجود مى‌شود
و به او کتاب و حکمت و تورات و انجیل مى‌آموزد
و او را به عنوان پیامبرى به سوى بنى اسرائیل مى‌فرستد که [مى‌گوید:] با معجزه از پروردگارتان سوى شما آمده‌ام من از گل براى شما چیزى به شکل پرنده مى‌سازم و در آن مى‌دمم و آن به اذن خدا پرنده‌اى مى‌شود، و به اذن خداوند کور مادرزاد و پیس را شفا مى‌دهم و م
و تورات را که پیش از من نازل شده تصدیق مى‌کنم و [آمده‌ام‌] تا برخى چیزها را که بر شما حرام شده برایتان حلال کنم، و از سوى پروردگارتان براى شما معجزه‌اى آورده‌ام، پس از خدا بترسید و از من فرمان برید
به راستى خداى یکتا پروردگار من و پروردگار شماست، پس او را بپرستید که راه درست همین است
پس وقتى عیسى به کفر آنها پى برد، گفت: یاوران من در راه خدا چه کسانند؟ حواریون گفتند: ما یاوران خداییم، به خداوند ایمان آورده‌ایم و گواه باش که ما فرمانبرداریم
پروردگارا! به آنچه نازل کرده‌اى ایمان آوردیم و از پیامبر پیروى کردیم پس نام ما را در زمره‌ى شاهدان بنویس
آنها مکر کردند و خدا هم [در پاسخ آنها] مکر در میان آورد و خدا ماهرترین مکر کنندگان است
آن‌گاه که خدا فرمود: اى عیسى! من تو را برگرفته و به سوى خود بالا مى‌برم و تو را از [آلودگى‌] کافران پاک مى‌سازم و پیروان تو را تا روز قیامت فوق کافران قرار مى‌دهم، سپس بازگشت شما به سوى من است، پس در آنچه بر سر آن اختلاف داشتید در میانتان داورى مى‌کن
اما کسانى که کافر شدند، آنها را در دنیا و آخرت به عذابى سخت دچار مى‌سازم و هیچ یاورى نخواهند داشت
ولى کسانى که ایمان آورده و عمل صالح انجام دادند اجرشان را به تمامى بدهد و خدا ستمکاران را دوست نمى‌دارد
اینها که بر تو مى‌خوانیم از آیه‌ها و اندرز و حکمت‌آمیز است
حکایت عیسى نزد خدا چون حکایت آدم است که او را از خاک آفرید سپس به او گفت: باش، پس وجود یافت
حق [همین است که‌] از جانب پروردگار توست. پس، از تردید کنندگان مباش
پس هر که با وجود دانشى که [در باره‌ى عیسى‌] سوى تو آمد با تو محاجه کرد بگو: بیایید پسرانمان و پسرانتان و زنانمان و زنانتان و کسان نزدیکمان و کسان نزدیکتان را فرا خوانیم، سپس [به درگاه خدا] تضرع کنیم و لعنت خدا را بر دروغگویان قرار دهیم
به راستى حکایت واقعى [مسیح‌] همین است و معبودى جز خدا نیست، و خداوند است که یقینا، شکست ناپذیر حکیم است
پس اگر رویگردان شدند، [بدان که‌] بى‌تردید خدا به [حال‌] مفسدان آگاه است
بگو: اى اهل کتاب! بیایید بر سر سخنى که میان ما و شما مشترک است بایستیم که جز خدا را نپرستیم و کسى را با او شریک نکنیم و هیچ کس از ما دیگرى را به جاى خداوند صاحب اختیار نگیرد. پس اگر [از این پیشنهاد] اعراض کردند بگویید: شاهد باشید که ما سر به فرمان خد
اى اهل کتاب! چرا در باره‌ى ابراهیم محاجه مى‌کنید در حالى که تورات و انجیل نازل نشد مگر بعد از او؟ آیا تعقل نمى‌کنید
هان! شما همان کسانى هستید که در آنچه به آن علم دارید، محاجه کردید، [ولى‌] چرا در باره‌ى موضوعى که نسبت به آن آگاهى ندارید محاجه مى‌کنید؟ و خدا مى‌داند و شما نمى‌دانید
ابراهیم نه یهودى بود و نه نصرانى، بلکه موحدى فرمانبردار بود و از مشرکان نبود
در حقیقت نزدیک‌ترین مردم به ابراهیم کسانى هستند که از او پیروى کردند و نیز این پیامبر و کسانى که به او گرویده‌اند. و خدا سرپرست مؤمنان است
گروهى از اهل کتاب آرزو دارند که شما را گمراه کنند، ولى جز خودشان را گمراه نمى‌کنند و نمى‌فهمند
اى اهل کتاب! چرا آیات الهى را انکار مى‌کنید با این که شما [به حقانیت آن‌] گواهید
اى اهل کتاب! چرا حق را به باطل در مى‌آمیزید و حقیقت را با این که مى‌دانید پنهان مى‌کنید
و دسته‌اى از اهل کتاب گفتند: آغاز روز به آنچه بر مؤمنان نازل شده بگروید و پایان آن انکارش کنید، شاید آنها [از اسلام‌] بازگردند
و جز به کسى که از آیین شما پیروى کند، ایمان نیاورید [و اعتماد نکنید] بگو: هدایت، هدایت خداست- [و گفتند: باور نکنید] که به کسى نظیر آنچه به شما داده شده است داده شود یا بتوانند در پیشگاه پروردگارتان با شما محاجه کنند. بگو: تفضل به دست خداست، آن را ب
هر که را خواهد خاص رحمت خویش مى‌کند، و خداوند صاحب فضل و کرم عظیم است
و از اهل کتاب کسى است [که در دستکارى چنان است‌] که اگر او را بر مال فراوانى امین شمارى، آن را به تو باز مى‌گرداند و از آنها کسى [هم چنان‌] است که اگر او را بر دینارى امین شمارى آن را به تو باز نخواهد گرداند مگر آن که پیوسته بالاى سرش ایستاده باشى. ای
آرى، هر که به پیمانش وفا کند و پارسایى نماید، بى‌تردید خداوند، پرهیزگاران را دوست دارد
بى‌تردید، کسانى که پیمان خدا و سوگندهاى خود را به بهاى ناچیز مى‌فروشند آنان را در آخرت بهره‌اى نیست و خدا در روز قیامت با آنها سخن نگوید و به سویشان ننگرد و پاکشان نگرداند و آنها را عذابى دردناک است
و همانا گروهى از آنها هستند که به هنگام تلاوت کتاب، زبان خود را چنان مى‌پیچانند که گمان کنید [آنچه مى‌خوانند] از کتاب خداست در حالى که آن از کتاب خدا نیست، و ادعا مى‌کنند که آن از جانب خداست در حالى که از جانب خدا نیست، و بر خدا دروغ مى‌بندند و خودش
هیچ بشرى را نرسد که خدا به او کتاب و حکم و پیامبرى بدهد، آن‌گاه به مردم بگوید: به جاى خدا مرا بپرستید. بلکه [مى‌گوید:] شما که کتاب آسمانى تعلیم مى‌دادید و به درس و بحث آن مى‌پرداختید، مردان خدایى [و موحد] باشید
نه این که شما را دستور دهد که فرشتگان و پیامبران را به خدایى بگیرید. آیا او شما را پس از آن که مسلمان شده‌اید به کفر مى‌خواند
و هنگامى که خدا از پیامبران [و امت‌هاى آنان‌] پیمان گرفت که چون به شما کتاب و حکمت بخشیدم، آن‌گاه پیامبرى سویتان آمد که گواهى دهنده بر کتاب آسمانى شما گردید، بر شماست که به او ایمان آورید و حتما یارى‌اش دهید آن‌گاه گفت: آیا گردن نهادید و پیمانم را پ
پس هر که بعد از آن [پیمان‌] پشت کند، پس آنان از فرمان خدا خارج شده‌اند
پس آیا آنها دینى جز دین الهى مى‌جویند؟ حال آن که هر که در آسمان‌ها و زمین است خواه ناخواه فرمانبردار اوست و همه به سوى او بازگردانده مى‌شوند. هم الفاسقون: پس آنان واقعا نافرمانند. تولى (ولى): پشت کرد، رو گردانید. فاسق: نافرمان، کسى که از حوزه اطاعت
بگو: به خدا و آنچه بر ما و آنچه بر ابراهیم و اسماعیل و اسحاق و یعقوب و نوادگان [او] نازل شد و آنچه به موسى و عیسى و پیامبران از سوى پروردگارشان داده شد ایمان آورده‌ایم میان هیچ یک از آنها فرق ننهیم و ما فرمانبردار اوییم
و هر که دینى غیر از اسلام برگزیند، هرگز از او پذیرفته نشود و او در آخرت از زیانکاران است
چگونه خدا قومى را هدایت کند که بعد از ایمان و گواهى به حقانیت رسول و آمدن نشانه‌هاى روشن براى آنها، کافر شدند؟ و خداوند قوم ستمکار را هدایت نمى‌کند
آنان سزایشان این است که لعنت خدا و فرشتگان و مردم، همگى بر آنهاست
جاودانه در آن بمانند و نه عذاب از آنها کاسته شود و نه مهلت یابند
مگر کسانى که پس از آن توبه کردند و به اصلاح و جبران پرداختند که بى‌تردید خدا آمرزگار مهربان است
همانا کسانى که از پى ایمانشان کافر شدند سپس بر کفر خود افزودند، هیچ‌گاه توبه آنها پذیرفته نمى‌شود و آنان گمراهند
به راستى کسانى که [از پى ایمانشان‌] کافر شدند و در حال کفر مردند، حتى اگر زمین را پر از طلا کنند و آن را فدیه دهند هرگز از هیچ یک از ایشان پذیرفته نمى‌شود. آنان عذابى دردناک در پیش دارند و هیچ یاورى برایشان نخواهد بود
هرگز به نیکى دست نیابید مگر این که از آنچه دوست دارید انفاق کنید، و هر چه انفاق کنید، قطعا خدا از آن آگاه است
همه خوردنى‌ها براى بنى اسرائیل حلال بود، مگر آنچه یعقوب پیش از نزول تورات بر خود تحریم کرده بود. بگو: اگر شما راست مى‌گویید، تورات را بیاورید و بخوانید
پس هر که بعد از این بر خدا دروغ بندد، آنان به یقین ستمکارند
بگو: خداوند راست گفت. پس از آیین ابراهیم پیروى کنید. که حق گرا بود و از مشرکان نبود
همانا نخستین خانه‌اى که براى مردم بنا شد همان است که در مکه است و مایه برکت و هدایت جهانیان است
در آن نشانه‌هاى روشنى است [از جمله‌] مقام ابراهیم، و هر که وارد آن شود ایمن است. و حق خدا بر مردم است که قصد زیارت این خانه کنند، کسى که به آن راه تواند یافت. و هر که کافر شود [بداند که‌] قطعا خدا از جهانیان بى‌نیاز است
بگو: اى اهل کتاب! چرا آیات الهى را انکار مى‌کنید در حالى که خدا شاهد کردار شماست
بگو: اى اهل کتاب! چرا کسى را که ایمان آورده از راه خدا باز مى‌دارید و آن را منحرف مى‌خواهید، در صورتى که شما گواهید؟ و خدا از آنچه مى‌کنید غافل نیست
اى مؤمنان! اگر فرقه‌اى از اهل کتاب را فرمان برید، شما را بعد از ایمانتان به کفر باز مى‌گردانند
و چگونه کافر مى‌شوید با آن که آیات الهى بر شما خوانده مى‌شود و فرستاده‌ى او در میان شماست؟ و هر که به خدا تمسک جوید، قطعا به راه راست رهبرى شده است
اى کسانى که ایمان آورده‌اید! چنان که سزاوار خداست تقوا پیشه کنید، و زینهار که بمیرید و مسلمان نباشید
و همگى به رشته الهى در آویزید و پراکنده نشوید، و نعمت خدا را بر خود یاد کنید که دشمن یکدیگر بودید پس او میان دل‌هاى شما الفت داد و به موهبت او با هم برادر شدید و بر لبه پرتگاه آتش بودید که شما را از آن رهانید. خداوند این گونه آیات خود را براى شما رو
و باید در میان شما گروهى باشند که به نیکى فرمان دهند و از کار ناشایسته باز دارند و هم آنان رستگارانند
و همانند کسانى نباشید که پس از آمدن دلایل روشنگر براى ایشان، پراکنده شدند و اختلاف کردند، و اینانند که عذابى بزرگ خواهند داشت
روزى که چهره‌هایى سفید و چهره‌هایى سیاه شود. اما رو سیاهان [به آنها گفته شود:] آیا پس از ایمانتان کافر شدید؟ پس به سزاى کفرتان این عذاب را بچشید
و اما رو سفیدان در رحمت خدا (بهشت) قرار مى‌گیرند و در آن جاودانند
اینها آیات الهى است که به درستى بر تو مى‌خوانیم، و خدا هیچ ستمى بر جهانیان نمى‌خواهد
و آنچه در آسمان‌ها و زمین است از آن خداست و کارها به سوى او بازگردانده مى‌شود
شما بهترین امتى هستید که براى مردم پدیدار شده‌اید که به کار پسندیده فرمان مى‌دهید و از کار ناپسند باز مى‌دارید و به خدا ایمان دارید. و اگر اهل کتاب ایمان آورده بودند البته برایشان بهتر بود. برخى از آنان مؤمنند و بیشترشان فاسقند
هرگز به شما زیان نمى‌رسانند جز آزارى، و اگر با شما درگیر شوند به شما پشت خواهند کرد، آن‌گاه یارى [و پیروزى‌] نخواهند یافت
هر جا یافته شوند مهر خوارى بر آنها خورده، مگر به ریسمانى از جانب خدا [پذیرش اسلام‌] و یا به ریسمانى از جانب مردم [پناهندگى به مسلمانان تمسک جویند]. آنها به خشم خدا دچار شدند و مهر بیچارگى بر آنها زده شد. این [عقوبت‌] از آن روست که آنها همواره آیات ا
آنان یکسان نیستند برخى از اهل کتاب امتى هستند که [به طاعت خدا] ایستاده‌اند، آیات الهى را در دل شب تلاوت مى‌کنند و سر به سجده دارند
به خدا و روز بازپسین ایمان دارند و به نیکى فرمان مى‌دهند و از کار ناپسند باز مى‌دارند و در کارهاى خیر پیشتازند و آنان از صالحانند
و هر کار خیرى انجام دهند هرگز ناسپاسى نبینند، و خدا به [حال‌] پرهیزکاران آگاه است
به یقین، کافران را اموال و فرزندانشان به هیچ روى از [عذاب‌] خدا باز ندارد و آنان دوزخى‌اند و در آن جاویدان
حکایت آنچه در این زندگى دنیا [براى تخریب دین‌] هزینه مى‌کنند، همچون حکایت بادى است که سرماى سوزانى در بر دارد که به کشتزار کسانى که در حق خویش ستم کرده‌اند بزند و آن را تباه سازد، و خدا به آنان ستم نکرده بلکه خود بر خویشتن ستم مى‌کنند
اى مؤمنان! بیگانگان را همراز خود مگیرید، چه آنها از هیچ گونه آسیب‌رسانى در حق شما کوتاهى نمى‌کنند. دوست دارند شما در رنج باشید. همانا دشمنى از گفتارشان پیداست، و کینه‌اى که دلشان نهان مى‌دارد بزرگ‌تر است. به راستى ما آیات را براى شما بیان کردیم اگر
هان! این شمایید که آنها را دوست مى‌دارید، ولى آنها شما را دوست نمى‌دارند، و شما به همه کتاب‌هاى آسمانى ایمان دارید، و چون با شما رو به رو شوند، گویند: ایمان آورده‌ایم. و چون تنها شوند، به دشمنى شما انگشتان خود را از خشم به دندان مى‌گزند. بگو: به خش
اگر نیکى به شما رسد آنها را بدحال مى‌کند، و اگر گزندى به شما رسد بدان شاد مى‌شوند. و اگر استقامت و پارسایى کنید، حیله آنان هیچ زیانى به شما نمى‌رساند، همانا خداوند به آنچه مى‌کنند احاطه دارد
و [یاد آر] آن‌گاه که [در جنگ احد] بامدادان از نزد کسان خود بیرون شدى و مؤمنان را براى کارزار در مواضع خود جاى مى‌دادى، و خدا شنواى داناست
آن‌گاه که دو گروه از شما خواستند سستى کنند، در حالى که خدا یارشان بود. و مؤمنان باید تنها بر خدا توکل کنند
و به راستى خدا شما را در بدر یارى داد در حالى که ناتوان بودید. پس از خدا بترسید، باشد که شکر او را به جا آورید
آن‌گاه که به مؤمنان مى‌گفتى: آیا شما را بس نیست که پروردگارتان با سه هزار فرشته فرستاده شده یاریتان دهد
آرى، اگر شکیبایى و پارسایى کنید و دشمنان در این هیجان و شتاب خویش بر شما بتازند، پروردگارتان شما را با پنج هزار فرشته نشاندار یارى خواهد کرد
و خدا آن را جز بشارتى براى شما قرار نداد، تا دل‌هایتان به آن آرام گیرد، و پیروزى تنها از جانب خداوند شکست ناپذیر حکیم است
تا بخشى از کافران را براندازد یا سرکوبشان کند تا نومید بازگردند
از این کار چیزى به دست تو نیست، یا خدا آنها را مى‌بخشد و یا عذابشان مى‌کند، چرا که آنان ستمکارند
و آنچه در آسمان‌ها و زمین است از آن خداست، هر که را خواهد مى‌آمرزد و هر که را خواهد عذاب مى‌کند و خدا آمرزنده‌ى مهربان است
اى مؤمنان! ربا را چند برابر مخورید، و از خدا بترسید تا رستگار شوید
و از آتشى که براى کافران آماده شده پروا کنید
و خدا و پیامبر را فرمان برید تا مورد رحمت قرار گیرید
و بشتابید به آمرزشى از پروردگارتان و بهشتى که پهنه آن آسمان‌ها و زمین است که براى پرهیزکاران آماده شده است
همان‌ها که در راحت و رنج انفاق مى‌کنند و خشم خود را فرو مى‌خورند و از مردم در مى‌گذرند، و خدا نیکوکاران را دوست دارد
و کسانى که چون کار زشتى کردند یا بر خود ستم نمودند خدا را یاد کنند و براى گناهان خویش آمرزش طلبند، و جز خدا چه کسى است که گناهان را بیامرزد؟ و دانسته بر خلاف‌هایى که کرده‌اند پافشارى نکنند
پاداش آنان آمرزش پروردگارشان و بوستان‌هایى است که از پاى درختانش نهرها جارى است و جاودانه در آنند، و پاداش اهل عمل چه نیکوست
بى‌تردید، پیش از شما ماجراها گذشت (سنت هلاکت اقوام)، پس در زمین بگردید و ببینید که سر انجام تکذیب کنندگان چه سان بود
این بیانى براى مردم، و هدایت و پندى براى پرهیزکاران است
و سست نگردید و غمگین نشوید، که اگر مؤمن باشید، شما برترید
اگر به شما زخمى رسید، آن گروه را نیز زخمى همانند آن رسیده است. و ما این روزها [ى شکست و پیروزى‌] را میان مردم مى‌گردانیم تا خدا مؤمنان [واقعى‌] را معلوم دارد و از شما گواهانى بگیرد، و خدا ستمکاران را دوست نمى‌دارد. آن روزگاران. نداول (دول): به گردش
و تا خداوند مؤمنان را ناب و خالص گرداند و کافران را به نیستى کشاند
آیا پنداشتید که به بهشت در آیید، در حالى که هنوز خدا کسانى از شما را که جهاد کردند و استقامت نمودند معلوم نداشته است
و همانا شما بودید که مرگ [در میدان جنگ‌] را پیش از آن که با آن رو به رو شوید، آرزو مى‌کردید، ولى آن را دیدید و تماشاگر شدید [و تن به جنگ ندادید]
و محمد صلى الله علیه وآله نیست جز فرستاده‌اى که پیش از او هم پیامبران گذشتند. آیا اگر او بمیرد یا کشته شود عقبگرد مى‌کنید؟ و هر که عقبگرد کند، هرگز به خدا زیانى نمى‌رساند، و خدا سپاسگزاران را پاداش خواهد داد
و هیچ کس را نرسد که بى‌اذن خدا بمیرد، که این سرنوشتى مدت دار و معین است. و هر که پاداش دنیا خواهد از آن به او مى‌دهیم، و هر که پاداش آخرت خواهد [نیز] از آنش مى‌دهیم و زودا که شاکران را پاداش دهیم
و بسى پیامبران که خداپرستان بسیارى در کنارشان نبرد کردند و از هر رنجى که در راه خدا دیدند سست و زبون و درمانده نشدند، و خدا صابران را دوست مى‌دارد
و آنان سخنى جز این نداشتند که گفتند: پروردگارا! گناهانمان را بیامرز، و از زیاده‌روى ما در کارمان در گذر، و قدم‌هایمان را استوار دار، و ما را بر گروه کافران پیروز گردان
پس خدا به آنها پاداش دنیوى و پاداش نیکوى آخرت عطا کرد، و خدا نیکوکاران را دوست مى‌دارد
اى مؤمنان! اگر از کافران پیروى کنید، شما را به عقب باز مى‌گردانند و آن‌گاه خسارت زده باز مى‌گردید
آرى، [تنها] خداوند مولاى شماست و همو بهترین یاوران است
به زودى در دل کافران رعب و هراس خواهیم افکند، زیرا آنها چیزى را که خدا دلیلى بر آن نفرستاده است با او شریک نمودند، و جایشان آتش است و بد است جایگاه ستمکاران
و [در جنگ احد] حقیقتا خدا به وعده‌ى خویش با شما وفا کرد، آن‌گاه که به اذن خدا آنها را تار و مار مى‌کردید، تا وقتى که سست شدید و در کار جنگ اختلاف نمودید و نافرمان شدید بعد از آن که خداوند چیزى را که دوست مى‌داشتید (پیروزى) به شما نشان داد. گروهى از
[یاد آرید] آن‌گاه که مى‌گریختید و به کسى توجه نمى‌کردید و پیامبر صلى الله علیه وآله از پشت سرتان شما را فرا مى‌خواند. پس خدا نیز شما را غمى روى غم سزا داد تا بر آنچه از دست داده‌اید و آنچه بر سرتان آمده غم نخورید، و خدا بدانچه مى‌کنید آگاه است
سپس از پى آن غم، آرامشى بر شما نازل کرد، خوابى که جمعى از شما را فرا گرفت و گروهى که تنها در فکر جان خویش بودند گمان‌هاى نادرستى، در باره‌ى خدا چون گمان دوره‌ى جاهلیت داشتند، مى‌گفتند: آیا ما را از این کار چیزى هست؟ بگو: سر رشته همه کارها به دست خد
همانا کسانى از شما که روز برخورد دو گروه، به جنگ پشت کردند شیطان، آنها را بر اثر پاره‌اى گناهان که مرتکب شده بودند منحرف ساخت و البته خدا از آنان در گذشت، چرا که خدا آمرزنده‌ى بردبار است
اى مؤمنان! مانند کسانى نباشید که کافر شدند و در مورد برادرانشان که به سفر یا جنگ رفتند [و مردند یا شهید شدند] گفتند: اگر نزد ما بودند نمى‌مردند و کشته نمى‌شدند، تا خدا این [پندار] را مایه حسرت در دلشان قرار دهد، و [بدانید این‌] خداست که زنده مى‌کند
و اگر در راه خدا کشته شدید یا مردید، البته آمرزش و رحمت خدا از هر آنچه [دیگران‌] جمع مى‌کنند بهتر است
و اگر بمیرید یا کشته شوید، البته به سوى خدا محشور مى‌گردید
پس تو به لطف و رحمت الهى با آنان نرمخو شدى، و اگر درشتخوى و سختدل بودى بى‌شک از گرد تو پراکنده مى‌شدند. پس از ایشان درگذر و برایشان آمرزش بخواه و با آنان در کار [جنگ‌] مشورت کن، و چون تصمیم گرفتى بر خدا توکل کن، همانا خدا توکل کنندگان را دوست مى‌د
اگر خدا شما را یارى کند کسى بر شما پیروز نخواهد شد، و اگر رهایتان کند غیر از او کیست که شما را یارى دهد؟ پس مؤمنان باید بر خدا توکل کنند
و هیچ پیامبرى را نسزد که خیانت ورزد، و هر که خیانت کند روز قیامت آنچه خیانت کرده با خود بیاورد، آن‌گاه به هر کسى پاداش هر چه کرده به تمامى داده شود و بر آنان ستم نرود
پس آیا کسى که در طلب رضاى خداست همانند کسى است که دچار خشم خدا شده و جاى او جهنم است؟ و بد سر انجامى است
آنها [خود] در پیشگاه خدا منزلت‌ها و مقاماتى هستند و خدا به آنچه مى‌کنند بیناست
به راستى خدا بر مؤمنان منت نهاد آن‌گاه که در میانشان پیامبرى از خودشان برانگیخت تا آیات او را بر آنان بخواند و پاکشان کند و کتاب و حکمتشان بیاموزد، در حالى که بى‌تردید از پیش در گمراهى آشکارى بودند
آیا هنگامى که به شما مصیبتى رسید که قطعا دو چندانش را [در جنگ بدر به دشمن‌] وارد ساخته بودید گفتید: این [مصیبت‌] از کجاست؟ بگو: آن از ناحیه خود شماست، [که سنگر را خالى کردید] همانا خدا بر هر کارى تواناست
و آنچه روز برخورد آن دو گروه [در جنگ احد] به شما رسید، به اذن خدا بود و تا مؤمنان [واقعى‌] را باز شناسد
و تا معلوم دارد کسانى را که دورویى کردند و [چون‌] به آنان گفته شد: بیایید در راه خدا بجنگید یا دفاع کنید. گفتند: اگر مى‌دانستیم جنگى خواهد بود حتما شما را پیروى مى‌کردیم. آنها در آن روز به کفر نزدیک‌تر بودند تا به ایمان. به زبان چیزى مى‌گویند که در
[همان‌] کسانى که [در خانه‌] نشستند و به برادرانشان گفتند: اگر از ما پیروى مى‌کردند کشته نمى‌شدند. بگو: پس مرگ را از خود برانید اگر راست مى‌گویید
و کسانى را که در راه خدا کشته شده‌اند مرده مپندار، بلکه آنها زنده‌اند و نزد پروردگارشان روزى داده مى‌شوند
آنان به نعمتى که خدا ارزانى‌شان داشته خوشحالند، و از [سرنوشت‌] همرزمانى که هنوز به آنها ملحق نشده‌اند شادمانند [مى‌دانند] که نه بیمى بر آنهاست و نه اندوهگین مى‌شوند
آنها به نعمت و کرم خدا و این که خدا پاداش مؤمنان را تباه نمى‌کند شادمانند
کسانى که دعوت خدا و پیامبر را بعد از اصابت زخم [در احد] گردن نهادند، براى نیکوکاران و پرهیزکارانشان پاداشى بزرگ است
همان کسانى که وقتى مردم به آنها گفتند: مشرکین در برابر شما گرد آمده‌اند، پس از آنان بترسید، [به جاى ترس‌] بر ایمانشان افزود و گفتند: خداوند ما را بس است و نیکو حمایتگرى است
در نتیجه با نعمت و تفضل خدا بازگشتند، بى‌آن که زیانى به آنها برسد، و در پى رضاى خدا بودند، و خدا صاحب بخشش بى‌کران است
جز این نیست که این شیطان است که یاران خود را مى‌ترساند، پس اگر مؤمنید از آنان نترسید و از من بترسید
و کسانى که به کفر مى‌شتابند تو را اندوهگین نکنند، که آنها هرگز ضررى به خدا نمى‌رسانند. خدا مى‌خواهد براى ایشان در آخرت بهره‌اى قرار ندهد و براى آنها عذاب بزرگى است
به یقین کسانى که کفر را به ایمان خریدند هرگز به خدا ضررى نمى‌رسانند و براى آنها عذابى دردناک است
و کافران هرگز مپندارند این مهلت که به ایشان مى‌دهیم به سود آنهاست، فقط مهلتشان مى‌دهیم تا بار گناه خود را افزون کنند و براى ایشان عذاب خفت بارى است
خدا بر آن نیست که مؤمنان را بر این حال که شما هستید [و مؤمن و منافق باهمند] رها سازد، تا این که پلید را از پاک جداکند. و خدا بر آن نیست که شما را بر غیب آگاه سازد، و لیکن خدا از فرستادگان خود هر که را خواهد بر مى‌گزیند. بنابر این به خدا و رسولانش ای
و کسانى که در بخشیدن آنچه خدا از فضل خود به آنها داده بخل مى‌ورزند، مپندارند که این کار به سودشان است، بلکه براى آنان شر است زودا که آنچه بخل ورزیده‌اند، در روز رستاخیز طوق گردنشان شود. و میراث آسمان‌ها و زمین از آن خداست، و خدا به آنچه مى‌کنید آگا
البته خدا سخن کسانى (یهودیان) را که گفتند: خدا فقیر است و ما توانگریم، شنید. آنچه را که گفتند و پیامبرانى را که به ناحق کشتند [به حسابشان‌] خواهیم نوشت و خواهیم گفت: بچشید عذاب سوزان را
این به سبب چیزى است که دستان شما پیش فرستاده و [گر نه‌] خدا در حق بندگان هرگز ستمکار نیست
همانان که گفتند: خدا به ما سفارش کرده است که به هیچ فرستاده‌اى ایمان نیاوریم مگر آن که یک قربانى براى ما بیاورد که آتش، آن را [به نشانه قبولى‌] بخورد. [و بسوزاند] بگو: پیش از من پیامبرانى با معجزه‌ها و با آنچه گفتید سوى شما آمدند، پس چرا آنها را کشت
پس اگر اینها تو را تکذیب کردند [غم مخور]، همانا پیامبرانى قبل از تو تکذیب شدند که معجزات و نوشته‌ها و کتاب‌هاى روشنگر آورده بودند
هر کسى مرگ را مى‌چشد، و جز این نیست که روز قیامت پاداشتان به تمامى به شما داده مى‌شود. پس هر که از آتش به دور داشته و در بهشت در آورده شود، به راستى رستگار شده است. و زندگى دنیا جز مایه فریب نیست
به طور قطع با مال و جانتان آزمایش خواهید شد، و حتما از کسانى که پیش از شما کتاب داده شدند و نیز از مشرکان [سخنان دل‌] آزار بسیار خواهید شنید، و اگر صبورى کنید و پرهیزکار باشید، همانا این [مقاومت‌] از استوارترین کارهاست
و آن‌گاه که خداوند از اهل کتاب پیمان محکم گرفت که آن را حتما براى مردم بیان کنید و کتمانش نسازید. آنها این را پشت سر انداختند و آن را به بهاى ناچیزى فروختند، پس بد معامله‌اى کردند
[اى پیامبر!] مپندار آنان که به کردار زشت خود شادمانند و دوست دارند براى آنچه نکرده‌اند ستوده شوند، از عذاب [الهى‌] برکنارند، و برایشان عذابى دردناک است
و فرمانروایى آسمان‌ها و زمین از آن خداست و خدا بر هر چیزى تواناست
به راستى در آفرینش آسمان‌ها و زمین و آمد و شد شب و روز براى خردمندان نشانه‌هایى است
آنان که خدا را ایستاده و نشسته و خوابیده یاد مى‌کنند و در آفرینش آسمان‌ها و زمین مى‌اندیشند که پروردگارا! این [جهان‌] را بیهوده نیافریده‌اى، پاکى براى توست، پس ما را از عذاب آتش نگاه دار
پروردگارا! به یقین هر که را تو به آتش وارد کنى خوارش کرده‌اى، و ستمگران را هیچ یاورى نخواهد بود
پروردگارا! همانا ما صداى منادى [توحید] را شنیدیم که به ایمان دعوت مى‌کرد [و مى‌گفت‌] به پروردگارتان ایمان بیاورید، پس ایمان آوردیم. بار الها! پس گناهان ما را ببخش و بدى‌هایمان را پوشیده دار و ما را با نیکان بمیران
پروردگارا! و آنچه را بر [زبان‌] پیامبرانت به ما وعده کرده‌اى به ما ارزانى دار، و ما را در روز رستاخیز رسوا مگردان، مسلما تو خلف وعده نمى‌کنى
پس پروردگارشان [دعاى ایشان را] اجابت کرد که من عمل هیچ عاملى از شما را، اعم از مرد یا زن تباه نمى‌کنم. شما همگى از یکدیگرید. بنابر این کسانى که مهاجرت کردند و از خانه‌هاى خود بیرون رانده شدند و در راه من آزار دیدند و جنگیدند و کشته شدند، بى‌تردید گن
گشت و گذار کافران در شهرها تو را نفریبد
این بهره‌ى ناچیزى است و سپس جایگاهشان جهنم است که بد جایگاهى است
ولى آنان که تقواى الهى پیش گرفتند برایشان باغ‌هایى است که از پاى درختانش نهرها جارى است و جاودانه در آن مى‌مانند، که [این‌] پذیرایى از جانب خداست و آنچه نزد خداست براى نیکان بهتر است
و البته از میان اهل کتاب کسانى هستند که خاشعانه در برابر خدا به آنچه بر شما نازل شده و آنچه بر خودشان نازل گردیده ایمان مى‌آورند و آیات خدا را به بهاى ناچیز نمى‌فروشند. اینانند که پاداششان نزد پروردگارشان [برایشان محفوظ] است و مسلما خدا حسابرس سریع
اى کسانى که ایمان آورده‌اید! صبورى کنید و استقامت ورزید و از مرزها مراقبت نمایید و از خدا پروا کنید، باشد که رستگار شوید
اى مردم! از پروردگارتان، که شما را از یک تن آفرید و همسرش را از او آفرید و از آن دو، مردان و زنان بسیارى را منتشر ساخت پروا کنید و از خدایى که به [نام‌] او از یکدیگر درخواست مى‌کنید و در مورد ارحام از خدا پروا کنید. همانا خداوند مراقب شماست
و اموال یتیمان را به آنان بدهید و مال مرغوب [آنها] را با مال نامرغوب [خود] عوض نکنید و اموال آنها را با اموال خودتان مخورید که این گناه بزرگى است
و اگر بیم آن دارید که در باره‌ى [ازدواج‌] با دختران یتیم انصاف نکنید، از دیگر زنان هر چه خوش دارید، دو یا سه و یا چهار زن را به همسرى درآورید. پس اگر بیم آن دارید که عدالت را رعایت نکنید، به یک همسر و یا به آنچه مالک آنید (کنیز) بسنده کنید که این راه
و کابین بانوان را به رغبت تقدیمشان کنید، و اگر آنها با رضایت خاطر چیزى از آن را به شما بخشیدند آن را مباح و گوارا بخورید
و اموالى که خداوند آن را وسیله قوام زندگى شما قرار داده است در اختیار سفیهان قرار ندهید، و از آن به آنها خوراک و پوشاک بدهید و با آنها نیکو سخن بگویید
و یتیمان را بیازمایید تا آن‌گاه که به سن ازدواج رسیدند، پس اگر در آنها رشد یافتید اموالشان را به آنها بدهید، و آن را از بیم آن که مبادا بزرگ شوند [و اموالشان را پس بگیرند] به اسراف و شتاب نخورید. هر که توانگر بود خویشتن‌دارى کند و هر که تهیدست بود د
مردان را از آنچه پدر و مادر و خویشان به جا مى‌گذارند سهمى است، و براى زنان نیز از آنچه پدر و مادر و خویشان به جا مى‌گذارند سهمى است، چه کم باشد چه زیاد، [و] این سهمى تعیین شده است
و چون به هنگام تقسیم ارث، خویشان [غیر وارث‌] و یتیمان و تنگدستان حضور یافتند، از آن برخوردارشان سازید و با آنها به نیکى سخن گویید
و کسانى که اگر بعد از خود فرزندانى ناتوان بر جاى گذارند بر [آینده‌ى‌] آنان بیم دارند، باید [در باره‌ى یتیمان مردم نیز] بترسند، پس باید از خدا پروا کنند و سنجیده سخن بگویند
بى‌گمان، کسانى که اموال یتیمان را به ستم مى‌خورند جز آتشى در شکم‌هاى خود فرو نمى‌برند، و به زودى در آتشى افروخته وارد خواهند شد
خدا شما را در باره‌ى فرزندانتان سفارش مى‌کند که سهم پسر [در میراث‌] چون سهم دو دختر است پس اگر [وارثان،] دخترانى بیش از دو تن باشند، دو سوم میراث از آنهاست و اگر یک دختر باشد نیمى از میراث از آن اوست. و اگر میت را فرزندى باشد، پدر و مادر او هر یک وار
و نیمى از میراث زنانتان از آن شماست اگر فرزندى نداشته باشند، و اگر فرزندى داشته باشند یک چهارم میراث آنها پس از عمل به وصیت یا پرداخت بدهى که داشته‌اند از آن شماست. و [همچنین‌] اگر شما فرزندى نداشته باشید یک چهارم و اگر فرزندى داشته باشید یک هشتم میر
اینها مقررات الهى است، و هر که از خدا و رسولش اطاعت کند، او را داخل بهشت‌هایى مى‌کند که از پاى درختانش نهرها جارى است که در آن جاودانه‌اند و این همان کامیابى بزرگ است
و هر که خدا و رسول او را نافرمانى کند و از حدود او تجاوز نماید، وى را به آتشى در آورد که همواره در آن بماند و براى او عذاب خفت بارى خواهد بود
و آن کسان از زنان شما که مرتکب فحشا مى‌شوند، بر آنها از میان خودتان چهار گواه بگیرید. پس اگر گواهى دادند، آنها را در خانه‌ها بازداشت کنید تا مرگشان برسد یا خدا راهى براى آنها پدید آورد
و از شما، آن زن و مردى را که مرتکب فحشا مى‌شوند آزار [و مجازات‌] کنید. پس اگر توبه کردند و درستى را در پیش گرفتند، از آنها دست بردارید که بى‌شک خدا توبه‌پذیر مهربان است
جز این نیست که پذیرش توبه از جانب خدا فقط براى کسانى است که از روى نادانى بدى مى‌کنند سپس بى‌درنگ توبه مى‌کنند اینانند که خداوند توبه‌شان را مى‌پذیرد و خدا داناى حکیم است
و توبه کسانى که پیوسته گناه مى‌کنند تا چون مرگ یکیشان فرا رسد، گوید: اینک توبه کردم، پذیرفته نیست، و نه توبه کسانى که در حال کفر مى‌میرند. براى اینان عذابى دردناک فراهم ساخته‌ایم
اى کسانى که ایمان آورده‌اید! براى شما حلال نیست که از زنان به اکراه ارث ببرید، و بر آنها سخت مگیرید تا بخشى از آنچه را که به ایشان داده‌اید ببرید، مگر آن که مرتکب فحشایى آشکار شوند. و با آنها خوشرفتارى کنید، و اگر آنها را خوش ندارید [بدانید] چه بسا چ
و اگر خواستید به جاى زنى زن دیگرى بگیرید، و به یکى از آنها مال فراوانى داده‌اید، چیزى از او پس نگیرید. آیا آن را به بهتان و با گناه آشکار پس مى‌گیرید؟ [که با اتهام زدن از مهرشان دست بردارند]
و چگونه آن را باز مى‌ستانید با این که از یکدیگر کام گرفته‌اید، و آنان [با عقد ازدواج‌] از شما پیمان محکمى گرفته‌اند
و زنانى را که پدرانتان به زنى گرفته‌اند به همسرى نگیرید، مگر آنچه پیش از این [در جاهلیت‌] گذشت. بى‌تردید این کارى زشت و منفور و راه و رسم بدى است
و بر شما حرام است ازدواج با مادران و دختران و خواهران و عمه‌ها و خاله‌هایتان و دختران برادر و دختران خواهر و دایگانى که شما را شیر داده‌اند و خواهران شیرى‌تان و مادر زنانتان و دختران زنانتان که در دامان شما پرورش یافته‌اند از آن زنانى که با آنان همبس
و زنان شوهردار [نیز بر شما حرام است‌] مگر زنانى که مالک آنها شده‌اید. [این‌] حکم خدا بر شماست. و آنچه غیر این باشد براى شما حلال است که با صرف اموال خویش طلب کنید [ولى‌] پاکدامنانه، نه زشتکارانه. و زنانى را که متعه کرده‌اید، مهرشان را به عنوان فریضه
و هر که از شما توان مالى ندارد که با زنان آزاد مؤمن ازدواج کند، از کنیزان با ایمان که در اختیار دارید [ازدواج کند] و خدا به ایمان شما داناتر است، همه از یکدیگرید. پس آنها را با اجازه‌ى کسانشان به همسرى خود در آورید و مهرشان را به شیوه‌اى نیکو بدهید ب
خدا مى‌خواهد [حکم خویش را] براى شما بیان کند و راه و رسم پیشینیان را به شما ارائه دهد و بر شما ببخشاید، و خدا داناى حکیم است
و خدا مى‌خواهد بر شما ببخشاید، و کسانى که پیرو شهواتند مى‌خواهند شما دستخوش انحرافى بزرگ شوید
خدا مى‌خواهد بر شما آسان گیرد، و آدمى ناتوان آفریده شده است
اى کسانى که ایمان آورده‌اید! اموال خود را میان خودتان به ناروا مخورید، مگر آن که داد و ستدى با رضایت یکدیگر باشد. و یکدیگر را مکشید، همانا خدا با شما مهربان است
و هر که به تجاوز و ستم چنین کند، زودا که او را به آتش دوزخ در آوریم، و این بر خدا آسان است
اگر از گناهان بزرگى که از آن نهى شده‌اید دورى کنید، بدى‌هاى [کوچک‌] شما را مى‌پوشانیم و شما را به جایگاهى ارجمند وارد مى‌کنیم
و چیزى را که خدا بدان برخى از شما را بر برخى دیگر برترى داده آرزو نکنید. مردان را از آنچه کسب کرده‌اند بهره‌اى است و زنان را از آنچه به دست آورده‌اند بهره‌اى است. و [هر چه خواهید] از فضل خدا بخواهید که بى‌گمان خدا به هر چیزى آگاه است
و براى هر کسى از آنچه پدر و مادر و نزدیکان به جا گذاشته‌اند وارثانى قرار داده‌ایم، و نیز کسانى که با آنان پیمان بسته‌اید بهره‌شان را بدهید، بى‌شک خدا بر هر چیزى گواه است
مردان سرپرست زنانند به سبب برترى‌هایى که خدا به برخى از آنان در برابر برخى دیگر داده است و به سبب آن که از اموالشان [براى آنها] خرج مى‌کنند. [در این رابطه‌] پس زنان صالح فرمانبردارند و در غیاب [همسر] اسرار او و حدود الهى را حفظ مى‌کنند. و [اما] آن دس
و اگر از ناسازگارى میان زن و مرد بیم دارید، داورى از کسان مرد و داورى از کسان زن تعیین کنید اگر آنها سر سازگارى داشته باشند خدا میانشان آشتى خواهد داد. بى‌شک خداوند دانا و آگاه است
و خدا را بندگى کنید و چیزى را با او شریک نگردانید و به پدر و مادر احسان کنید، و به خویشان، یتیمان، درماندگان، همسایه نزدیک، همسایه دور، دوست همنشین [همکار و غیره‌]، در راه مانده و بردگان خود نیکى کنید. همانا خداوند کسى را که خودبین و فخر فروش باشد دو
همان کسانى که بخل مى‌ورزند و مردم را به بخل وا مى‌دارند، و آنچه را خدا از فضل خویش بدانها ارزانى داشته پنهان مى‌دارند. و براى کافران عذابى خفت بار آماده کرده‌ایم
و کسانى که اموال خود را براى نشان دادن به مردم انفاق مى‌کنند و به خدا و قیامت اعتقاد ندارند [همنشین شیطانند]. و کسى که شیطان همدم وى باشد بد همدمى است
و اگر به خدا و روز واپسین ایمان مى‌آوردند و از آنچه خدا روزیشان کرده انفاق مى‌کردند چه زیانى برایشان داشت؟ و خداوند به کارشان آگاه است
خدا به اندازه‌ى سنگینى ذره‌اى ستم نکند، و اگر کار نیکى باشد دو چندانش کند و از نزد خود پاداش بزرگى دهد
پس چگونه است آن‌گاه که از هر امتى گواهى بیاوریم و تو را بر اینان گواه آوریم
آن روز کسانى که کافر شدند و پیامبر را نافرمانى کردند آرزو کنند که کاش با خاک یکسان مى‌شدند و هیچ سخنى را نمى‌توانند از خدا پوشیده دارند
اى کسانى که ایمان آورده‌اید! در حال مستى به نماز نزدیک نشوید تا بدانید چه مى‌گویید، و نه در حال جنابت [به نماز و مسجد نزدیک نشوید] مگر راهگذر باشید، تا زمانى که غسل کنید. و اگر بیمار یا مسافر بودید یا کسى از شما از قضاى حاجت آمد و یا با زنان تماس داش
آیا کسانى را که از کتاب بهره‌اى داده شده‌اند ندیدى که خریدار گمراهى‌اند و مى‌خواهند شما نیز راه گم کنید
و خدا به دشمنان شما آگاه‌تر است، و خدا براى سرپرستى کافى و براى یاورى بس است
از یهود کسانى هستند که کلمات را از جاهاى خود تغییر مى‌دهند و از راه زبان بازى و براى طعنه زدن به دین مى‌گویند: شنیدیم و نافرمانى کردیم، و بشنو که هرگز نشنوى، و [با تمسخر مى‌گویند:] راعنا، حال آن که اگر مى‌گفتند: شنیدیم و فرمان بردیم و سخن ما بشنو و ب
اى کسانى که کتاب داده شده‌اید! به آنچه نازل کردیم که تصدیق کننده‌ى چیزى است که با شماست، ایمان بیاورید، پیش از آن که چهره‌هایى را محو کنیم و به پشت سرشان بگردانیم یا لعنتشان کنیم چنان که اهل شنبه را لعنت کردیم، و امر خدا انجام پذیر است
مسلما خداوند این را که براى او شریک قائل شوند نمى‌بخشد و آنچه را که فروتر از آن باشد براى هر که بخواهد مى‌بخشد، و هر که براى خدا شریک بگیرد، بدون شک گناهى بزرگ ساخته است
آیا نمى‌بینى کسانى را که خود را به پاکى مى‌ستایند؟ در صورتى که خداست که هر کس را بخواهد به پاکى مى‌ستاید و ذره‌اى به آنها ستم نمى‌رود
بنگر چگونه بر خدا دروغ مى‌بندند، و همین به تنهایى گناهى آشکار است
آیا کسانى را که از کتاب بهره‌اى یافته‌اند ندیدى که به هر بتى و طغیانگرى مى‌گروند و در باره‌ى کافران مى‌گویند: اینان از مؤمنان رهیافته‌ترند
آنها هستند که خدا لعنتشان کرده و هر که را خدا لعنت کند هرگز براى او یاورى نخواهى یافت
یا براى آنها بهره‌اى از حکومت است؟ که در این صورت به مردم سر سوزنى نمى‌دادند
یا این که بر مردم نسبت به آنچه خدا از کرم خویش به ایشان داده رشک مى‌برند؟ همانا که ما خاندان ابراهیم را کتاب و حکمت دادیم و بدیشان فرمانروایى بزرگى بخشیدیم
پس برخى از آنان به وى ایمان آوردند و برخى روى برتافتند و آنها را جهنم افروخته بس است
کسانى که به آیات ما کافر شدند، به زودى آنها را به آتشى درآوریم که هر بار پوستشان پخته شود، پوستى دیگر بر جایش نهیم تا عذاب را [به طور کامل‌] بچشند. بى‌شک خداوند شکست‌ناپذیر حکیم است
و کسانى را که ایمان آوردند و کارهاى شایسته کردند به بهشت‌هایى وارد سازیم که از پاى درختانش نهرها جارى است که براى همیشه در آن بمانند، و در آن جا برایشان همسرانى پاکیزه است و آنها را به سایه‌اى پایدار در آوریم
همانا خدا به شما فرمان مى‌دهد که سپرده‌ها را به صاحبانش پس دهید و چون میان مردم حکم کردید به عدالت حکم کنید، به راستى چه نیک است این چیزها که خدا شما را بدان پند مى‌دهد. همانا خدا شنوا و بیناست
اى کسانى که ایمان آورده‌اید! خدا را اطاعت کنید و از پیامبر و کاردارانى که از شما هستند فرمان برید. پس هرگاه در چیزى اختلاف کردید آن را به خدا و پیامبر ارجاع دهید اگر به خدا و روز واپسین ایمان دارید، که این بهتر و نیکو فرجام‌تر است
آیا ندیدى کسانى را که مى‌پندارند به آنچه به سوى تو نازل شده و آنچه پیش از تو نازل گشته ایمان دارند؟ [ولى‌] مى‌خواهند داورى را پیش طاغوت برند، حال آن که دستور یافته‌اند که به آن کافر شوند، ولى شیطان مى‌خواهد آنها را به گمراهى دورى در اندازد
و چون به آنها گفته شود: به سوى آنچه خدا فرستاده و به سوى پیامبر بیایید، منافقان را مى‌بینى که به کلى از تو روى مى‌گردانند
پس چرا وقتى به سبب کارهایى که به دست خود کرده‌اند مصیبتى به آنها رسید، نزد تو مى‌آیند [و] به خدا سوگند مى‌خورند که ما [از داورى طاغوت‌] جز نیکى و سازش دادن قصدى نداشتیم
آنها کسانى هستند که خدا از آنچه در دل‌هاى آنهاست آگاه است. پس، از آنان روى گردان و پندشان ده و با آنان سخنى رسا و مؤثر در جانشان بگو
و هیچ پیامبرى را نفرستادیم مگر آن که به اذن خدا فرمانش برند. و اگر آنها هنگامى که به خود ستم کردند، پیش تو مى‌آمدند و از خدا آمرزش مى‌خواستند و پیامبر [نیز] براى آنان طلب آمرزش مى‌کرد، قطعا خدا را توبه‌پذیر و مهربان مى‌یافتند
پس نه، به پروردگارت سوگند، ایمان نمى‌آورند مگر این که در اختلافى که دارند تو را داور کنند و آن‌گاه در دلشان از حکمى که کرده‌اى ملالى نیابند و بى‌چون و چرا تسلیم شوند
و اگر بر آنان مقرر مى‌کردیم که تن به کشتن دهید یا از خانه‌هاى خود بیرون شوید، جز اندکى از آنان عمل نمى‌کردند و اگر پندى را که به آنان داده مى‌شود به کار مى‌بستند، قطعا برایشان بهتر و در ثبات قدم مؤثرتر بود
و در آن صورت [ما هم‌] از پیش خود اجر بزرگى به آنها مى‌دادیم
و حتما به راهى راست هدایتشان مى‌کردیم
و هر که اطاعت خدا و رسول کند، آنها با کسانى خواهند بود که خدا موهبتشان داده [که عبارتند] از: پیامبران و راستى پیشگان و شاهدان و صالحان، و آنان نیکو همدمانى هستند
این تفضل از جانب خداست و آگاهى خدا کفایت مى‌کند
اى کسانى که ایمان آورده‌اید! سلاح خویش برگیرید و گروه گروه یا همه با هم [به سوى جهاد] رهسپار شوید
و البته از شما کسى است که سستى مى‌کند و چون حادثه‌اى به شما رسد گوید: به راستى خدا به من رحم کرد که با آنها حاضر نبودم
و اگر شما را خیر [و پیروزى‌] از خدا برسد حتما گوید: کاش من با آنها مى‌بودم و به نواى بزرگى مى‌رسیدم! گویى که میان شما و او هیچ دوستى و آشنایى نبوده است
پس کسانى که زندگى دنیا را به آخرت مى‌فروشند، باید در راه خدا جنگ کنند و هر که در راه خدا بجنگد و کشته یا پیروز شود، به زودى به او پاداش بزرگى خواهیم داد
و چرا در راه خدا و [نجات‌] مردان و زنان و کودکانى که زبون شمرده شده‌اند نمى‌جنگید؟ همانان که مى‌گویند: پروردگارا! ما را از این شهرى که اهلش ستمکارند بیرون ببر و از جانب خود براى ما سرپرستى بگمار و از جانب خود براى ما یاورى قرار ده
آنها که ایمان آوردند در راه خدا پیکار مى‌کنند و آنها که کافر شدند در راه طاغوت مى‌جنگند پس با یاران شیطان بجنگید که قطعا نیرنگ شیطان سست و ضعیف است
آیا ندیدى کسانى را که به آنان گفته شد: [فعلا] دست از جنگ بدارید و نماز برپا دارید و زکات بدهید، ولى وقتى که کارزار بر آنها مقرر شد، به ناگاه گروهى از آنها از مردم (مشرک) مى‌ترسیدند مانند ترسیدن از خدا یا بالاتر از آن، و گفتند: پروردگارا! چرا بر ما جن
هر کجا باشید مرگ شما را در خواهد یافت، هر چند در برج‌هاى مستحکم باشید. و اگر خیرى به آنها رسد گویند: این از جانب خداست، و اگر شکست و بدى به آنها رسد گویند: این از جانب توست. بگو: همه از جانب خداوند است. [آخر] این قوم را چه شده است که نمى‌خواهند سخنى
هر خیرى به تو رسد از جانب خداست و هر بدى به تو رسد از خود توست، و تو را به عنوان پیامبر براى مردم فرستادیم، و این بس که خداوند گواه است
هر که پیامبر را اطاعت کند در حقیقت خدا را اطاعت کرده، و هر که پشت کند [بدان که‌] ما تو را بر آنان نگهبان نفرستاده‌ایم
و [در حضور تو] مى‌گویند: فرمانبرداریم! ولى چون از نزد تو بیرون روند، جمعى از آنها شبانه، غیر از آنچه تو مى‌گویى در سر مى‌پرورند، و خداوند آنچه را شبانه در سر مى‌پرورند مى‌نویسد. پس، از آنها روى بگردان و بر خدا توکل کن که پشتیبانى خدا کافى است
آیا در قرآن تدبر نمى‌کنند؟ اگر از جانب غیر خدا بود قطعا در آن اختلاف فراوان مى‌یافتند
و چون به آنان خبرى از امن یا ناامنى برسد آن را پخش مى‌کنند، و حال آن که اگر آن را به پیامبر و اولیاى امر خود ارجاع مى‌دادند قطعا کسانى از آنان که مى‌توانند آن را استنباط کنند [صدق و کذب‌] آن را مى‌فهمیدند، و اگر فضل و رحمت خدا بر شما نبود مسلما جز شم
پس در راه خدا پیکار کن که جز بر نفس خویش مکلف نیستى، و مؤمنان را [به پیکار] برانگیز، شاید خدا گزند آنان را که کافر شدند از شما باز دارد، که قدرت خدا بیشتر و کیفرش سخت‌تر است
هر که شفاعتى نیکو کند، او را از آن بهره‌اى باشد و کسى را که شفاعتى بد کند وى را از آن سهمى باشد و مسلما خداوند بر هر چیزى مراقب و تواناست
و زمانى که به شما درود گفته شد، شما به صورتى بهتر از آن یا همانند آن را پاسخ دهید همانا خداوند حسابرس همه چیز است
خداوند جز او معبودى نیست. قطعا شما را به روز رستاخیز که شکى در [وقوع‌] آن نیست گرد خواهد آورد، و چه کسى در سخن راستگوتر از خداست
چرا در مورد منافقان دچار دو دستگى شده‌اید؟ حال آن که خدا آنها را به سبب آنچه کردند نگونسار کرده است. آیا مى‌خواهید کسى را که خدا گمراه کرده به راه آورید؟ و هر که را خدا گمراه کند هرگز راهى برایش نخواهى یافت
آنها دوست دارند شما هم مانند آنها کافر شوید تا با آنها یکسان گردید. پس، از آنها دوست مگیرید تا این که در راه خدا هجرت کنند. پس اگر رو برتافتند، هر جا آنها را یافتید بگیرید و بکشید و از آنها دوست و یاور نگیرید
مگر آنها که به گروهى پیوندند که میان شما و آنها پیمانى هست، یا در حالى نزد شما بیایند که دل‌هایشان از پیکار با شما یا با قوم خود به تنگ آمده باشد. و اگر خدا مى‌خواست قطعا آنها را بر شما چیره مى‌ساخت و با شما مى‌جنگیدند. پس اگر آنها از شما کناره گرفتن
گروهى دیگر را خواهید یافت که مى‌خواهند از ناحیه شما و قوم خود در امان باشند، [ولى‌] هرگاه به فتنه دعوت شوند با سر در آن فرو مى‌روند. پس اگر [از آزار] شما کنار نکشیدند و صلح نکردند و از شما دست برنداشتند آنها را بگیرید و هر کجا یافتیدشان بکشید. اینانن
و بر هیچ مؤمنى نسزد که مؤمنى را بکشد مگر به خطا، و هر که مؤمنى را به خطا بکشد باید یک بنده‌ى مؤمن را آزاد کند و به کسان او خونبها بپردازد، مگر این که آنها گذشت کنند. و اگر [مقتول‌] از قومى باشد که در حال جنگ با شماست و خود وى مؤمن است، آزاد کردن بنده
و هر که مؤمنى را به عمد بکشد، سزایش جاودانه دوزخ است و خدا بر او خشم گیرد و لعنتش کند و براى او عذابى بزرگ مهیا کرده است
اى کسانى که ایمان آورده‌اید! هنگامى که در راه خدا گام بر مى‌دارید پس خوب وارسى کنید و کسى را که به شما اظهار اسلام مى‌کند نگویید تو مؤمن نیستى، که بهره‌ى ناپایدار زندگى دنیا را بجویید چرا که غنیمت‌هاى فراوان نزد خداست. پیش‌تر خودتان نیز همین گونه بود
مؤمنان وانشسته [از جهاد] که زیانمند نیستند [و سلامت کافى دارند]، با آن مجاهدانى که با جان و مال خود در راه خدا جهاد مى‌کنند یکسان نیستند. خدا جهادگران با مال و جان خویش را مرتبتى بر نشستگان برترى داده است و [البته‌] خدا همه را وعده‌ى نیکو داده [اما]
منزلت‌ها و آمرزش و رحمتى از جانب خدا [براى آنهاست‌] و خداوند آمرزنده‌ى مهربان است
کسانى که فرشتگان جان آنها را- که ستمگر خویشند- مى‌ستانند، به آنها گویند: [در امر دین‌] بر چه بودید؟ گویند: ما در زمین مستضعفان بودیم. [فرشتگان‌] گویند: مگر زمین خدا وسیع نبود که هجرت کنید؟ اینانند که جایگاهشان دوزخ است و بد سر انجامى است
مگر مردان و زنان و کودکان مستضعفى که نمى‌توانند چاره‌اى بیندیشند و نه راه به جایى برند
پس اینها را امید است که خدا ببخشاید و خداوند خطابخش آمرزنده است
و هر که در راه خدا هجرت کند، در زمین سرپناه بسیار و گشایشى [در کار] مى‌یابد و هر که از خانه‌اش به منظور مهاجرت به سوى خدا و رسول او خارج شود و آن‌گاه مرگ او را دریابد، قطعا پاداش او بر عهده‌ى خداست و خداوند آمرزنده‌ى مهربان است
و چون سفر کردید، اگر بیم داشتید که کفار به شما آسیب رسانند، مانعى نیست که نماز را کوتاه کنید. همانا کافران همواره دشمن آشکار شمایند
و چون [در هنگام خطر] در میان ایشان بودى و برایشان نماز بر پا کردى، باید یک گروه از آنان با تو [رکعت اول را] به نماز ایستند و سلاح‌هاى خود را برگیرند، و چون به سجده رفتند [و رکعت دوم را فرادى تمام کردند] باید پشت سر شما قرار گیرند و گروه دیگرى که نما
و چون نماز را به پایان بردید، خدا را [در همه حال‌] ایستاده و نشسته و خوابیده یاد کنید، و همین که ایمن شدید، نماز را [تمام‌] بخوانید، چرا که نماز بر مؤمنان فریضه‌اى زماندار است
و در تعقیب دشمن سستى نکنید. اگر شما [از زخم‌هاى جنگ‌] درد مى‌کشید، بى‌گمان آنها نیز مثل شما درد مى‌کشند [با این تفاوت که‌] شما امیدى به خدا دارید که آنها ندارند، و خداوند دانا و حکیم است
همانا ما این کتاب را به حق بر تو نازل کردیم تا میان مردم طبق آنچه خدا به تو نشان داده است حکم کنى، و زنهار که مدافع خیانتکاران باشى
و از خدا آمرزش بخواه که خداوند آمرزنده‌ى مهربان است
و در باره‌ى کسانى که به خود خیانت مى‌کنند بحث [و دفاع‌] نکن، زیرا خدا خیانتگر گناه پیشه را دوست ندارد
[خیانت خود را] از مردم پنهان مى‌دارند و از خدا پنهان نمى‌کنند [و شرم نمى‌دارند] در صورتى که خدا در آن لحظه که شبانه به سخنان خلاف رضاى او مى‌پردازند با آنهاست، و خداوند بدانچه مى‌کنند محیط است
هان! اینک شما در زندگى دنیا از ایشان دفاع کردید، پس چه کسى روز رستاخیز [در دفاع‌] از آنان با خداوند مجادله خواهد کرد یا چه کسى حامى و مدافع آنها خواهد بود
و هر که کار بدى کند یا به خود ستم کند، سپس از خداوند آمرزش بخواهد خدا را آمرزنده و مهربان خواهد یافت
و هر که گناهى مرتکب شود، تنها به زیان خود کار مى‌کند و خداوند آگاه و حکیم است
و هر که خطا یا گناهى کند، سپس آن را به بى‌گناهى نسبت دهد، زیر بار بهتان و گناه آشکارى رفته است
و اگر فضل و مهر خدا بر تو نبود، گروهى از آنها قصد داشتند تو را [در داورى‌] از راه به در کنند، ولى آنها جز خود را گمراه نکنند و هیچ زیانى به تو نرسانند، و خدا کتاب و حکمت بر تو نازل کرد و آنچه را نمى‌دانستى به تو آموخت، و تفضل خداوند بر تو بزرگ است
در بسیارى از رازگویى [هاى‌] آنها خیرى نیست، مگر کسى که به صدقه یا کار نیک یا اصلاح میان مردم امر کند. و هر که براى کسب رضاى خدا چنین کند، او را پاداش بزرگى خواهیم داد
و هر که پس از روشن شدن راه هدایت، با پیامبر ستیزه کند و راهى غیر از راه مؤمنان در پیش گیرد، وى را به همان سو که رو کرده برگردانیم و به دوزخش کشانیم که بد سر انجامى است
قطعا خدا این گناه را که براى او همتا گرفته شود نمى‌بخشد، ولى پایین‌تر از آن را براى هر که خواهد مى‌آمرزد. و هر که براى خدا شریک بگیرد، قطعا دچار گمراهى دورى شده است
[مشرکان‌] به جاى او جز [جمادات‌] مؤنث (لات و عزى) را نمى‌خوانند و جز شیطان سرکش را نمى‌خوانند [و بندگى نمى‌کنند]
خدا او را لعنت کرد و او گفت: حتما از میان بندگانت سهم معینى خواهم گرفت
و به یقین گمراهشان مى‌کنم و به دام آرزوها مى‌اندازم و وادارشان مى‌کنم تا گوش چهارپایان را [به عنوان تحریم‌] بشکافند، و فرمان مى‌دهم تا خلقت خدا را [به عنوان بدعت‌] تغییر دهند. و هر که شیطان را به جاى خدا سرپرست خود گیرد، قطعا دستخوش زیان آشکارى شده
[آرى‌] شیطان وعده‌شان مى‌دهد و آنها را آرزومند مى‌کند، لکن شیطان به آنها جز فریب وعده نمى‌دهد
آنها جایگاهشان جهنم است و هیچ راه گریزى از آن نیابند
و کسانى که ایمان آورده و کارهاى شایسته کردند، آنها را به بهشت‌هایى که از پاى درختانش نهرها جارى است، در مى‌آوریم که همیشه در آن باشند. وعده‌ى خدا راست است و چه کسى از خدا در سخن راستگوتر است
[اجر و کیفر الهى‌] به دلخواه شما و یا اهل کتاب نیست هر که بدى کند بدان کیفر شود، و براى خود غیر از خدا یار و یاورى نمى‌یابد
و هر که از مرد و زن کارهاى شایسته کند در حالى که مؤمن باشد آنها داخل بهشت مى‌شوند و ذره‌اى به آنها ستم نمى‌رود
چه کسى در دیندارى بهتر از آن کسى است که خود را تسلیم خدا کرده و نیکوکار بود و از آیین ابراهیم حق‌گرا پیروى نمود؟ ابراهیمى که خداوند او را دوست خود گرفت
و هر چه در آسمان‌ها و زمین است از آن خداست و خدا به همه چیز احاطه دارد
و نظر تو را در باره‌ى زنان مى‌پرسند، بگو: خدا در باره‌ى آنها به شما فتوا مى‌دهد، و نیز آنچه در کتاب بر شما خوانده مى‌شود [پاسخى است‌] در مورد دختران یتیمى که حقوق مقرر آنها را نمى‌پردازید و میل به ازدواج با آنها ندارید و نیز [در باره‌ى‌] کودکان ناتو
و اگر زنى از بى‌میلى یا رویگردانى شوهر خویش بیم دارد، رواست که میان خود به گونه‌اى، صلح کنند، که صلح بهتر است، و حرص و آز در جان‌ها لانه کرده، و اگر نیکى کنید و پرهیزکار باشید، بدون شک خدا به آنچه مى‌کنید آگاه است
و شما هرگز نمى‌توانید [به لحاظ محبت قلبى‌] میان زنان عدالت کنید هر چند هم بکوشید پس [به یک طرف‌] یکسره تمایل نورزید و آن دیگر را بلا تکلیف رها کنید. و اگر سازش و تقوا را پیشه کنید، بى‌شک خدا آمرزنده و مهربان است
و اگر جدا شوند، خداوند هر دو را از وسعت خویش بى‌نیاز مى‌کند و او وسعت بخش حکیم است
و آنچه در آسمان‌ها و زمین است از آن خداست، و ما به کسانى که پیش از شما کتاب داده شدند و نیز به شما سفارش کردیم که از خدا بترسید. و اگر کافر شوید [چه باک‌]، آنچه در آسمان‌ها و زمین است از آن خداست و خداوند بى‌نیاز و ستوده است
و از آن خداست آنچه در آسمان‌ها و زمین است، و خداوند در کارسازى کافى است
اى مردم! اگر خدا بخواهد، شما را از میان مى‌برد و دیگران را مى‌آورد، که خداوند بر این کار تواناست
هر که پاداش دنیا بخواهد، [بداند که‌] پاداش دنیا و آخرت نزد خداست، و خداوند شنوا و بیناست
اى کسانى که ایمان آورده‌اید! برپا کنندگان عدل و داد باشید و براى خدا گواهى دهید، هر چند به زیان شما یا پدر و مادر یا نزدیکان شما باشد. اگر [طرف گواهى‌] توانگر یا مستمند باشد، خدا به [رعایت‌] آنها سزاوارتر است. پس از هواى نفس پیروى نکنید که از حق عدو
اى کسانى که ایمان آورده‌اید! به خدا و رسول او و کتابى که بر پیامبرش نازل کرده و کتابى که قبلا نازل نموده ایمان آورید. و هر که به خدا و فرشتگان و کتاب‌هاى آسمانى و فرستادگان او و به روز واپسین کافر شود، بى‌گمان به گمراهى دورى افتاده است
همانا کسانى که ایمان آوردند سپس کافر شدند و پس از آن ایمان آوردند و باز کافر شدند و آن‌گاه بر کفر خویش افزودند، قطعا خداوند آنها را نخواهد بخشید و راهى به آنها نخواهد نمود
[و] به منافقان مژده ده که عذابى دردناک براى آنهاست
آنان که کافران را به جاى مؤمنان به دوستى مى‌گیرند آیا عزت را نزد آنان مى‌جویند؟ ولى به یقین هر چه عزت است از آن خداست
البته خدا [این حکم را] در این کتاب بر شما نازل کرده که چون بشنوید آیات الهى مورد انکار و ریشخند قرار مى‌گیرد با آنها منشینید تا سخنى دیگر آغاز کنند، چرا که در این صورت شما نیز مثل آنها خواهید شد، و مسلما خدا منافقان و کافران را همگى در دوزخ گرد خواه
همانان که در انتظار گرفتارى شمایند پس اگر شما را از خدا نصرتى بود، گویند: مگر ما با شما نبودیم؟ و اگر کافران را بهره‌اى بود، گویند: مگر ما مراقب شما نبودیم و از [گزند] مؤمنان محفوظتان نداشتیم؟ پس خداوند روز قیامت میان شما داورى مى‌کند، و خدا هرگز بر
همانا منافقان با خدا فریبکارى مى‌کنند، و حال آن که خدا فریب دهنده‌ى آنهاست، و چون به نماز برخیزند با کاهلى برخیزند، با مردم ریاکارى مى‌کنند و خدا را یاد نمى‌کنند مگر اندکى
آنها میان این و آن سرگشته‌اند، نه با آن گروهند نه با این گروه، و خدا هر که را گمراه کند، هرگز براى او راهى نخواهى یافت
اى کسانى که ایمان آورده‌اید! کافران را به جاى مؤمنان دوست مگیرید. آیا مى‌خواهید در پیشگاه خدا بر ضد خود حجت روشنى فراهم آورید
بى‌تردید منافقان در پست‌ترین طبقه از آتش‌اند و هرگز براى آنها یاورى نخواهى یافت
مگر کسانى که توبه کردند و راه صلاح را در پیش گرفتند و به خدا تمسک جستند و دین خود را براى خدا خالص کردند، پس آنها با مؤمنانند و خدا مؤمنان را اجرى بزرگ خواهد داد
اگر شکرگزارى کنید و ایمان آورید، خدا به عذاب شما اقدام نمى‌کند که خداوند حق‌شناس آگاه است
خداوند علنى کردن سخن در باره‌ى بدى [دیگران‌] را دوست ندارد مگر کسى که بر او ستم رفته باشد، و خداوند شنواى داناست
اگر نیکى را عیان کنید یا نهان دارید، یا از بدى [دیگران‌] در گذرید، البته خداوند [نیز] بخشاینده‌ى تواناست
همانا کسانى که خدا و پیامبرانش را انکار مى‌کنند، و مى‌خواهند میان خدا و رسولانش جدایى قائل شوند، و مى‌گویند: ما به برخى ایمان داریم و به برخى نداریم، و مى‌خواهند بین این دو، راهى [جدا] بگیرند
آنان در حقیقت کافرند، و ما براى کافران عذابى خفت‌بار آماده کرده‌ایم
و کسانى که به خدا و فرستادگان او ایمان آوردند و میان احدى از آنها فرق نگذاشتند، خدا پاداش آنها را خواهد داد که خداوند آمرزنده‌ى مهربان است
اهل کتاب از تو مى‌خواهند نوشته‌اى از آسمان بر آنها نازل کنى، البته از موسى، بزرگتر از این را خواستند و گفتند: خدا را آشکارا به ما بنماى! پس به سزاى ظلمشان صاعقه آنها را گرفت. آن‌گاه پس از آن همه معجزات روشنگر که براى آنها آمد، گوساله پرستیدند، و ما
و کوه طور را به اعتبار پیمانشان بالاى سرشان برافراشتیم و به ایشان گفتیم: فروتنانه از این دروازه وارد شوید، و گفتیم: حرمت شنبه را نشکنید [و صید نکنید] و از ایشان پیمانى محکم گرفتیم
پس به سزاى پیمان شکنى‌شان، و انکار آیات خدا، و کشتن پیامبران به ناحق، و به خاطر گفتارشان که: دل‌هاى ما در غلاف است [لعنتشان کردیم‌]، بلکه خدا به خاطر کفرشان بر دل‌هاى آنها مهر زد و جز اندکى ایمان نمى‌آورند
و [نیز] به سزاى کفرشان و آن تهمت بزرگى که به مریم زدند
و ادعایشان که: ما مسیح عیسى بن مریم پیامبر خدا را کشته‌ایم، در حالى که نه او را کشتند و نه بر دار کردند، بلکه [حقیقت امر] بر آنها مشتبه شد و کسانى که در باره‌ى [قتل‌] او اختلاف کردند، قطعا در مورد آن شک دارند و به آن آگاهى ندارند و تنها از حدس و گما
بلکه خدا او را به سوى خود بالا برد، که خداوند توانا و حکیم است
و هیچ کس از اهل کتاب نیست مگر آن که پیش از مرگش حتما به او [عیسى‌] ایمان مى‌آورد و روز قیامت [نیز] بر آنان گواه خواهد بود
پس به خاطر ظلمى که از یهود صادر شد، و به سبب بازداشتن‌شان بسیارى [از مردم‌] را از راه خدا، بخشى از چیزهاى پاکیزه را که بر آنان حلال بود حرام کردیم
و به خاطر ربا گرفتنشان که از آن نهى شده بودند و خوردن مال مردم به ناروا و ما براى کافرانشان عذابى دردناک آماده کرده‌ایم
ولى دانشوران آنها و مؤمنان، بدانچه بر تو نازل شده و آنچه پیش از تو نازل گردیده ایمان مى‌آورند، و [به ویژه‌] نمازگزاران، و زکات دهندگان و مؤمنان به خدا و روز بازپسین همه آنها را پاداشى بزرگ خواهیم داد
همانا ما به تو وحى کردیم، چنان که به نوح و پیامبران پس از او وحى نمودیم، و به ابراهیم و اسماعیل و اسحاق و یعقوب و نوادگان [او] و عیسى و ایوب و یونس و هارون و سلیمان [نیز] وحى فرستادیم، و داود را زبور دادیم
و پیامبرانى که سرگذشت آنها را پیش‌تر با تو گفته‌ایم و پیامبرانى که حکایتشان را با تو نگفته‌ایم و خدا با موسى به طرز خاصى سخن گفت
پیامبرانى که بشارتگر و هشدار دهنده بودند، تا مردم را پس از [فرستادن‌] پیامبران، در مقابل خدا دستاویزى نباشد [و حجت تمام شود] و خداوند شکست‌ناپذیر حکیم است
آرى، خدا به [حقانیت‌] آنچه به تو نازل کرده گواهى مى‌دهد که آن را به علم خویش نازل کرده و فرشتگان [نیز] گواهى مى‌دهند، و گواهى خداوند کافى است
بى‌تردید، کسانى که کافر شدند و [مردم‌] را از راه خدا بازداشتند، به گمراهى دورى افتاده‌اند
همانا کسانى که کافر شدند و ستم کردند، خدا هرگز آنها را نخواهد بخشید و به هیچ راهى هدایتشان نخواهد کرد
مگر به راه دوزخ که جاودانه در آن خواهند ماند و این بر خدا آسان است
اى مردم! پیامبر [موعود]، حق را از سوى پروردگارتان براى شما آورده است، پس ایمان بیاورید که براى شما بهتر است. و اگر کافر شوید [بدانید] آنچه در آسمان‌ها و زمین است از آن خداست، و خدا داناى حکیم است
اى اهل کتاب! در دین خود غلو نکنید و در باره‌ى خدا جز حق نگویید. مسیح، عیسى ابن مریم فقط فرستاده‌ى خدا و کلمه او بود که آن را به مریم القا نمود و روحى از طرف او بود. پس به خدا و پیامبران او ایمان بیاورید و نگویید: [خداوند] سه تا است. بس کنید که براى
هرگز مسیح و فرشتگان مقرب از این ابا ندارند که بنده‌ى خدا باشند و هر که از عبودیت و بندگى خدا روى برتابد و بزرگى فروشد، همه را [در قیامت‌] به حضور خود جمع خواهد کرد
اما آنها که ایمان آوردند و اعمال صالح انجام دادند، پاداششان را به تمامى خواهد داد و از کرم خویش براى آنان خواهد افزود، و اما آنها را که ابا کردند و گردنکشى نمودند، مجازات دردناکى خواهد کرد و براى خود غیر از خدا سرپرست و یاورى نخواهند یافت
اى مردم! شما را از پروردگارتان برهانى آمده، و نورى روشنگر به سوى شما نازل کرده‌ایم
اما آنها که به خدا ایمان آوردند و به او تمسک جستند، همه را در جوار رحمت و فضل خود در خواهد آورد و آنان را به سوى خودش به راهى راست هدایت خواهد نمود
از تو فتوا مى‌خواهند، بگو: خدا در باره‌ى کلاله [ارث خواهر و برادر] به شما پاسخ مى‌دهد: اگر مردى بمیرد و فرزندى نداشته باشد و خواهرى دارد، نصف آنچه وانهاده از آن اوست، و او نیز از خواهر خویش اگر فرزندى نداشته باشد ارث مى‌برد. پس اگر [ورثه‌] دو خواهر
اى کسانى که ایمان آورده‌اید! به قراردادهاى [خود] وفا کنید. گوشت چهارپایان براى شما حلال شده است، مگر آنچه [حکمش‌] بر شما خوانده مى‌شود، در حالى که نباید شکار را در حال احرام جایز شمارید. خدا هر چه بخواهد [و مصلحت بداند] حکم مى‌کند
اى کسانى که ایمان آورده‌اید! حرمت شعائر الهى، و ماه حرام و قربانى‌هاى بى‌نشان و نشاندار، و زائران بیت الحرام را که از پروردگارشان جویاى وسعت معاش و خشنودى او هستند، نشکنید. و چون از احرام بیرون آمدید [مى‌توانید] شکار کنید، و البته نباید دشمنى جماعتى ک
گوشت مردار، خون، گوشت خوک، آنچه به غیر نام خدا ذبح شده، حیوان خفه شده، حیوان به کتک مرده، آنچه در اثر سقوط از بلندى مرده و آنچه با شاخ حیوان دیگرى مرده، نیم خورده‌ى درنده مگر آنچه را که به موقع سر بریدید، آنچه براى بت‌ها ذبح شده و نیز تعیین قسمت سهم گ
از تو مى‌پرسند: چه چیز براى آنها حلال شده است؟ بگو: پاکیزه‌ها و نیز صید حیوانات شکارى [و سگ‌هاى تربیت یافته‌] که از آنچه خدا به شما تعلیم داده به آنها آموخته‌اید، براى شما حلال شده است. پس از آنچه این حیوانات براى شما گرفته و نگاه داشته‌اند بخورید و [
امروز چیزهاى پاکیزه براى شما حلال شد و طعام اهل کتاب براى شما حلال و طعام شما براى آنها حلال است، و [نیز ازدواج با] زنان پاکدامن با ایمان و زنان پاکدامن از کسانى که قبل از شما به آنها کتاب داده شده بر شما حلال است، به شرط آن که مهر آنها را بپردازید، د
اى کسانى که ایمان آورده‌اید! چون به نماز برخاستید، صورت و دست‌هاى خود را تا آرنج بشویید و سر و پاهاى خود را تا برآمدگى روى پا مسح کنید و اگر جنب بودید غسل کنید و اگر بیمار یا مسافر بودید، یا یکى از شما از قضاى حاجت آمد، یا با زنان نزدیکى کردید و آب نی
و نعمت خدا را که بر شما ارزانى داشته و [نیز] پیمانى را که با شما بسته است به یاد آورید که گفتید: شنیدیم و فرمان بردیم، و از خدا پروا کنید که خداوند به راز دل‌ها آگاه است
اى کسانى که ایمان آورده‌اید! قیام کننده براى خدا و شاهدان به عدل و داد باشید. و البته نباید دشمنى عده‌اى شما را بر آن دارد که عدالت نکنید. دادگرى کنید که آن به تقوا نزدیک‌تر است، و از خدا بترسید که خدا به آنچه انجام مى‌دهید آگاه است
خدا کسانى را که ایمان آوردند و کارهاى شایسته کردند، و عده‌ى مغفرت و پاداشى بزرگ داده است
و کسانى که کافر شدند و آیات ما را تکذیب نمودند، آنها اهل دوزخند
اى کسانى که ایمان آورده‌اید! نعمت خدا را بر خود یاد کنید آن‌گاه که قومى کوشیدند بر شما دست درازى کنند و خدا دستشان را از شما کوتاه کرد. و از خدا پروا دارید، و مؤمنان باید فقط بر خدا توکل کنند
و همانا خدا از بنى اسرائیل پیمان گرفت و از آنها دوازده سرپرست برانگیختیم، و خدا فرمود: همانا من با شما هستم، اگر نماز برپا دارید و زکات بدهید و به فرستادگان من ایمان بیاورید و یاریشان کنید و به خدا قرض الحسنه بدهید، قطعا بدى‌هایتان را از شما مى‌پوشان
پس به خاطر پیمان‌شکنى‌شان، آنها را از رحمت خویش دور ساختیم و دل‌هایشان را سخت گردانیدیم کلمات را از جایگاه‌هاى خود تحریف مى‌کردند و بخشى از آنچه را به آنها گوشزد شده بود فراموش کردند، و تو همواره به خیانت [تازه‌اى‌] از ایشان آگاه مى‌شوى، مگر عده‌ى کم
و از کسانى که گفتند: ما نصرانى هستیم، از آنها نیز پیمان گرفتیم، ولى آنان بخش مهمى از آنچه را تذکر داده شده بودند، به فراموشى سپردند، پس ما تا روز قیامت میانشان دشمنى و کینه افکندیم، و زودا که خداوند آنها را از آنچه مى‌کردند آگاه کند
اى اهل کتاب! همانا فرستاده‌ى ما به سوى شما آمده است که بسیارى از حقایق کتاب آسمانى را که نهان مى‌کردید برایتان روشن سازد و [البته‌] از بسیارى مى‌گذرد. آرى، از جانب خدا نور و کتاب روشنگرى براى شما آمده است
خدا هر کس را که در پى جلب رضاى اوست، به وسیله آن [کتاب‌] به راه‌هاى امن و سلامت رهنمون مى‌شود، و به خواست خود، آنها را از تاریکى‌ها به نور مى‌برد و به راهى راست هدایتشان مى‌کند
آنها که گفتند: خدا همان مسیح، پسر مریم است، مسلما کافر شدند. بگو: اگر خدا اراده کند که مسیح، پسر مریم و مادرش و هر کس را که در زمین است، جملگى به هلاکت رساند، چه کسى مى‌تواند دفاع کند؟ فرمانروایى آسمان‌ها و زمین و آنچه میان آنهاست خاص خداوند است و ا
و یهود و نصارا گفتند: ما پسران خدا و دوستان [ویژه‌ى‌] او هستیم. بگو: پس چرا او شما را به کیفر گناهانتان عذاب مى‌کند؟ بلکه شما هم بشرى از آنهایى هستید که آفریده است. او هر که را بخواهد مى‌بخشد و هر که را بخواهد عذاب مى‌کند و حکومت آسمان‌ها و زمین و آن
اى اهل کتاب! رسول ما پس از فاصله زمانى او با پیامبران به سوى شما آمد که حق را براى شما بیان کند، تا نگویید براى ما مژده‌رسان و هشدار دهنده‌اى نیامد پس [اینک‌] بشیر و نذیر به سوى شما آمد، و خدا بر هر چیزى تواناست
و آن‌گاه که موسى به قوم خود گفت: اى قوم من! نعمت خدا را بر خود یاد کنید، آن‌گاه که در میان شما پیامبرانى قرار داد و شما را حاکم و صاحب اختیار خود کرد و به شما چیزهایى داد که به هیچ کس از جهانیان نداده بود
اى قوم من! به سرزمین مقدسى که خدا براى شما مقرر داشته وارد شوید و به عقب باز نگردید که زیانکار مى‌گردید
گفتند: اى موسى! همانا در آن جا قومى زورمند و ستمگرند و تا آنها از آن جا بیرون نروند ما هرگز داخل آن نمى‌شویم اگر از آن جا بیرون روند ما وارد خواهیم شد
دو نفر از مردانى که از خدا مى‌ترسیدند و خدایشان به آنها نعمت [عقل و ایمان‌] داده بود، گفتند: از آن دروازه بر آنها وارد شوید، که اگر از آن جا وارد شدید، قطعا پیروز خواهید شد، و بر خدا توکل کنید اگر ایمان دارید
[بنى اسرائیل‌] گفتند: اى موسى! تا وقتى که آنها در آن [سرزمین‌] هستند ما هرگز پاى در آن ننهیم، پس تو و پروردگارت بروید و بجنگید که ما همین جا نشسته‌ایم
[موسى‌] گفت: پروردگارا! من جز اختیار خود و برادر خویش را ندارم پس میان ما و این قوم نافرمان جدایى افکن
[خدا] فرمود: این سرزمین [مقدس‌] تا چهل سال بر آنها ممنوع شد. آنها در این بیابان‌ها سرگردان خواهند ماند پس تو بر این قوم نافرمان اندوه مخور
و داستان دو فرزند آدم را به حق [به عنوان یک واقعه‌] بر آنها بخوان، آن‌گاه که قربانى پیش بردند. پس، از یکى پذیرفته شد و از دیگرى پذیرفته نشد. [قابیل‌] گفت: حتما تو را خواهم کشت. [هابیل‌] گفت: خدا فقط از پرهیزکاران مى‌پذیرد
اگر تو براى کشتن من دست دراز کنى، من هرگز به قتل تو دست نمى‌گشایم، همانا من از پروردگار عالمیان مى‌ترسم
من مى‌خواهم تو بار گناه من و گناه خودت را بر دوش‌کشى تا از دوزخیان گردى، و سزاى ستمکاران همین است
پس نفس [سرکش او کم‌کم‌] وى را به قتل برادرش ترغیب کرد و او را کشت و از زیانکاران گردید
سپس خداوند زاغى را برانگیخت که زمین را [به جستجو] مى‌کاوید، تا به او نشان دهد که چگونه جسد برادرش را پنهان کند. [قابیل‌] گفت: واى بر من! آیا عاجز بودم از این که مثل این زاغ باشم تا جسد برادرم را پنهان کنم؟! آن‌گاه از پشیمانان گشت
به همین جهت بر فرزندان اسرائیل مقرر داشتیم که هر کسى دیگرى را جز به انتقام قتل یا فساد در روى زمین بکشد، مانند آن است که همه مردم را کشته باشد، و هر که شخصى را از مرگ نجات دهد گویى همه مردم را زنده کرده است. و البته فرستادگان ما حجت‌هاى روشن براى آنه
سزاى کسانى که با خدا و رسولش به جنگ بر مى‌خیزند و در زمین به فتنه و فساد مى‌کوشند جز این نیست که کشته شوند یا بردار زده شوند و یا دست و پایشان بر خلاف یکدیگر بریده شود یا تبعید شوند. این، رسوایى آنان در دنیاست و براى ایشان در آخرت عذابى بزرگ خواهد بو
مگر کسانى که پیش از آن که آنان را دستگیر کنید توبه کنند، پس بدانید که خداوند بخشنده‌ى مهربان است
اى کسانى که ایمان آورده‌اید! از خدا بترسید و [براى تقرب‌] به سوى او وسیله بجویید و در راه او جهاد کنید، باشد که رستگار شوید
در حقیقت، کسانى که کافر شدند اگر تمام آنچه روى زمین است و همانند آن مال آنها باشد و همه آن را براى نجات از کیفر روز قیامت بدهند، از آنها پذیرفته نخواهد شد، و عذاب دردناکى خواهند داشت
[همواره‌] مى‌خواهند از آتش بیرون بروند، ولى از آن خارج شدنى نیستند، و برایشان عذابى پایدار هست
دست مرد و زن دزد را به سزاى کارى که کرده‌اند، به عنوان یک مجازات الهى قطع کنید، و خدا توانا و حکیم است
پس هر که بعد از ستم کردنش توبه آرد و اصلاح نماید، خدا توبه او را مى‌پذیرد که خدا آمرزنده‌ى مهربان است
آیا نمى‌دانى که فرمانروایى آسمان‌ها و زمین از آن خداست؟ هر که را خواهد عذاب مى‌کند و هر که را خواهد مى‌بخشد و خداوند بر هر چیزى تواناست
اى پیامبر! کسانى که در کفر شتاب مى‌کنند تو را غمگین نسازند، چه از آنان که به زبان گفتند: ایمان آوردیم ولى قلب آنها ایمان نیاورده و چه از یهودیانى که به سخنان کذب گوش مى‌سپارند [تا دستاویزى براى تکذیب تو بیابند]، آنها جاسوسان قومى دیگرند که خودشان نز
[آنها] جاسوس و گوش سپارنده به دروغند و فراوان مال حرام مى‌خورند. پس اگر نزد تو آمدند، میان آنها داورى کن، یا [اگر صلاح نبود] آنها را به حال خود واگذار. و اگر از آنها روى گردانى به تو هیچ زیانى نمى‌رسانند و چون داورى کردى، به انصاف میانشان داورى کن، ب
و چگونه تو را به داورى مى‌گیرند با آن که تورات نزد آنهاست و در آن حکم خدا آمده است؟! [وانگهى‌] پس از آن [از داورى تو] روى مى‌گردانند. و آنها مؤمن نیستند
ما تورات را نازل کردیم که در آن نور و هدایت است. پیامبران که مطیع فرمان خدا بودند با آن براى یهود حکم مى‌کردند، و [همچنین‌] علما و دانشمندان با همین کتاب که به آنها سپرده شده بود و بر آن گواه بودند، داورى مى‌نمودند. پس، از مردم نترسید و از من بترسید
و در تورات بر آنان مقرر کردیم که جان در مقابل جان، چشم در برابر چشم، بینى در برابر بینى، گوش در برابر گوش، دندان در برابر دندان و زخم‌ها را قصاص باید کرد. و هر که از قصاص در گذرد، آن کفاره‌ى [گناهان‌] او خواهد بود. و هر که مطابق آیات الهى داورى نکند
و از پى پیامبران پیشین عیسى بن مریم را فرستادیم که تورات پیش از خود را تصدیق داشت، و انجیل را به او دادیم که در آن نور و هدایت بود و مصدق تورات پیش از خود، و هدایت و پندى براى پارسایان بود
و باید اهل انجیل مطابق آنچه خدا در آن نازل کرده حکم کنند و هر که مطابق آیات الهى حکم نکند، آنها قطعا از اطاعت خدا بیرون رفته‌اند
ما این کتاب (قرآن) را به راستى و حق بر تو نازل کردیم که مصدق و نگهبان کتاب‌هاى پیش از خود است. پس میان آنها بر طبق آنچه خدا نازل کرده داورى کن، و به جاى حقى که از جانب خدا آمده از هوس‌هاى آنها پیروى مکن. ما براى هر یک از شما شریعت و راه روشنى قرار دا
و میان آنها مطابق آنچه خدا نازل کرده حکم کن و از هوس‌هایشان پیروى مکن، و از ایشان برحذر باش که مبادا تو را از برخى چیزها که خدا بر تو نازل کرده است غافل سازند. پس اگر پشت کردند، بدان که خدا مى‌خواهد سزاى پاره‌اى از گناهانشان را به آنها برساند، و به ر
آیا آنها خواهان حکم جاهلیت‌اند؟ و براى قومى که یقین دارند، حکم چه کسى از حکم خدا بهتر است
اى کسانى که ایمان آورده‌اید! یهود و نصارا را [تکیه گاه و] دوستان خود نگیرید آنها دوستان و هوادار یکدیگرند و هر که از شما آنها را به دوستى گیرد از آنهاست. همانا خداوند ظالمان را هدایت نمى‌کند
و لیکن بیماردلان را مى‌بینى که در [دوستى‌] آنها مى‌شتابند و مى‌گویند: مى‌ترسیم حادثه بدى براى ما پیش آید [و به کمک آنها نیازمند شویم‌]. ولى شاید خدا پیروزى یا حادثه دیگرى از جانب خود [براى مسلمین‌] پیش آورد و این دسته از آنچه در دل نهان داشتند پشیما
و کسانى که ایمان آورده‌اند مى‌گویند: آیا این [منافقان‌] بودند که با تأکید به خدا قسم مى‌خوردند که واقعا با شما هستند؟ [آرى‌] اعمال آنها تباه شد و زیانکار گردیدند
اى کسانى که ایمان آورده‌اید! هر کس از شما از دینش برگردد، خدا به زودى جمعیتى را به عرصه مى‌آورد که دوستشان دارد و دوستش مى‌دارند، با مؤمنان افتاده و با کافران سختگیرند، در راه خدا جهاد مى‌کنند و از ملامت هیچ ملامتگرى نمى‌ترسند. این فضل خداست که به ه
ولى و سرپرست شما تنها خدا و رسول اوست و کسانى که ایمان آورده‌اند همانها که نماز را برپا مى‌دارند و در حال رکوع زکات مى‌دهند [على علیه السلام‌]
و هر که ولایت خدا و رسول او و کسانى را که ایمان آورده‌اند بپذیرد [از حزب خداست‌]، و بى‌تردید حزب خدا پیروزند
اى کسانى که ایمان آورده‌اید! کسانى را که دین شما را به بازیچه گرفته‌اند- چه از کسانى که پیش از شما کتاب داده شده‌اند و چه از کافران- دوستان خود مگیرید، و از خدا بترسید اگر واقعا مؤمنید
و چون [با اذان‌] به نماز ندا دهید، آن را به مسخره و بازى مى‌گیرند. این از آن روست که آنها مردمى نابخردند
بگو: اى اهل کتاب! آیا [علت این که‌] بر ما خرده مى‌گیرید؟ جز این است که ما به خداى یگانه و به آنچه بر ما نازل شده و آنچه پیش از این نازل گردیده، ایمان آورده‌ایم؟ و این به خاطر آن است که اغلب شما نافرمانید
بگو: آیا شما را از چیزى که عقوبتش نزد خدا از این هم بدتر است خبر بدهم؟ کسانى که خدا آنها را از رحمتش دور ساخت و بر آنان خشم گرفت و برخى از ایشان را به میمون‌ها و خوک‌ها مسخ نمود، و آنان که طاغوت و بت را پرستیدند. اینانند که موقعیت آنها [خیلى‌] بدتر ا
و چون نزد شما آیند گویند: ایمان آوردیم در حالى که با کفر وارد شده‌اند و با کفر بیرون رفته‌اند، و خدا به آنچه کتمان مى‌کنند آگاه‌تر است
و بسیارى از آنها را مى‌بینى که در گناه و تعدى و حرامخوارى سبقت مى‌گیرند واقعا بد عمل مى‌کنند
چرا علما و دانشمندان، آنها را از سخنان گناه آلود و خوردن مال حرام باز نمى‌دارند؟ به راستى زشت است آنچه انجام مى‌دادند
و یهود گفتند: دست خدا بسته است. دست‌هاى خودشان بسته باد! و به سزاى این [ناروا] که گفتند از رحمت خدا دور گشتند بلکه دو دست او باز است، هرگونه بخواهد مى‌بخشد. و به تحقیق آنچه از جانب خدا بر تو نازل شده بر کفر و طغیان بسیارى از آنان مى‌افزاید، و تا روز
و اگر اهل کتاب ایمان آورده و تقوا پیشه کرده بودند، قطعا گناهانشان را مى‌بخشیدیم و آنها را به باغ‌هاى پرنعمت داخل مى‌ساختیم
و اگر آنها [احکام‌] تورات و انجیل و آنچه را که از جانب پروردگارشان به سوى آنها نازل شده، برپا مى‌کردند، بى‌تردید از بالاى سر و از زیر پایشان روزى مى‌خوردند. از آنها گروهى میانه رو و معتدل هستند ولى بسیارى از ایشان بد عمل مى‌کنند
اى پیامبر! آنچه از جانب پروردگارت بر تو نازل شده ابلاغ کن و اگر نکنى رسالت او را انجام نداده‌اى، و خدا تو را از [گزند] مردم نگاه مى‌دارد. همانا خدا گروه کافران را هدایت نمى‌کند
بگو: اى اهل کتاب! تا وقتى که [احکام‌] تورات و انجیل و آنچه را از پروردگارتان به سوى شما نازل شده برپا نکنید هیچ اعتبارى ندارید، و [هشدار که‌] آنچه از جانب پروردگارت بر تو نازل شده، بى‌گمان بر کفر و طغیان بسیاریشان مى‌افزاید. پس بر قوم کافر اندوه مخور
بى‌گمان، آنها که [صورى‌] ایمان آوردند و آنها که یهودى شدند و مسیحیان و صابئى‌ها، هر که [از اینان‌] به خداى یگانه و روز جزا ایمان [واقعى‌] بیاورد و عمل نیکو انجام دهد، نه ترسى بر آنهاست و نه غمگین مى‌شوند
به تحقیق ما از بنى اسرائیل پیمان گرفتیم و پیامبرانى به سوى آنها فرستادیم، [اما] هرگاه پیامبرى تعلیماتى براى آنها آورد که دلخواهشان نبود، گروهى را دروغگو شمردند و گروهى را کشتند
و پنداشتند که گرفتارى و آزمایشى در کار نیست، لذا [از درک حقایق‌] کور و کر شدند. سپس [چون متنبه شدند] خدا به آنها عطف توجه کرد. باز بسیارى از آنها کور و کر شدند، و خدا به آنچه انجام مى‌دهند بصیر است
آنها که گفتند: خدا همان مسیح، پسر مریم است، کافر شدند، در حالى که مسیح مى‌گفت: اى بنى اسرائیل! خداى یگانه را که پروردگار من و شماست بپرستید، که هر کس به خدا شرک آورد، [بداند که‌] خدا مسلما بهشت را بر او حرام کرده و جایگاه او جهنم است، و ستمکاران را ه
به تحقیق، کسانى که [به تثلیث قائل شده‌] گفتند: خدا سوم سه [خدا] ست، کافر شدند، و حال آن که هیچ معبودى جز خداى یکتا نیست. و اگر از آنچه مى‌گویند دست برندارند، حتما عذاب دردناکى به کسانى از ایشان که کافر شدند خواهد رسید
چرا به سوى خدا توبه نمى‌کنند و از او آمرزش نمى‌خواهند؟ و خداوند آمرزنده‌ى مهربان است
مسیح پسر مریم جز پیامبرى نبود که پیش از او [نیز] پیامبرانى گذشتند و مادرش زن بسیار درستکارى بود و هر دو [مانند انسان‌هاى دیگر] غذا مى‌خوردند. بنگر چگونه آیات را براى آنها توضیح مى‌دهیم، آن‌گاه ببین چگونه [از حقیقت‌] منحرف مى‌شوند
بگو: آیا غیر از خدا چیزى را که مالک سود و زیان شما نیست مى‌پرستید؟ و خداوند، همو شنواى داناست
بگو: اى اهل کتاب! در دین خود به ناحق غلو و زیاده‌روى نکنید، و از هوا و هوس قومى که پیش از این، هم خود گمراه شدند و هم بسیارى را گمراه کردند و از راه راست به دور افتادند، پیروى نکنید
آن کسان از بنى اسرائیل که به کفر گراییدند، بر زبان داود و عیسى بن مریم لعنت شدند. این از آن روست که [آنها] سرکشى کردند و پیوسته تجاوز مى‌نمودند
آنها یکدیگر را از اعمال زشتى که مرتکب مى‌شدند باز نمى‌داشتند. به راستى آنچه مى‌کردند بد بود
بسیارى از آنها را مى‌بینى که با کافران دوستى مى‌کنند، به راستى آنچه نفس [سرکش‌] آنها برایشان پیش فرستاده زشت است که خدا بر ایشان خشم گرفت و ایشان در عذاب جاودانه خواهند ماند
و اگر به خدا و پیامبر و آنچه بر او نازل شده ایمان مى‌آوردند، آنها را دوست خود نمى‌گرفتند، ولى [دریغا که‌] بسیارى از آنان نافرمان هستند
مسلما یهودیان و مشرکان را از همه مردم در عداوت با مؤمنان سخت‌تر خواهى یافت، و بى‌تردید نزدیک‌تر از همه به مهر و محبت مؤمنان، کسانى را خواهى یافت و البته آنان گفتند: ما نصرانى هستیم، این از آن روست که از ایشان کشیشان و راهبانى هستند و البته آنان تکبر
و چون آیاتى را که بر این پیامبر نازل شده بشنوند، چشمانشان را بینى به جهت آن که حق را شناخته‌اند اشک مى‌بارد. گویند: بار الها، ایمان آوردیم، پس ما را با گواهان بنویس
چرا به خدا و دین حق که سوى ما آمده ایمان نیاوریم، در حالى که آرزو داریم پروردگارمان با گروه صالحان قرینمان کند
پس خداوند به پاس آنچه گفتند، بهشت را پاداششان داد که از پاى درختانش نهرها جارى است و در آن جاودان بمانند، و این پاداش نیکوکاران است
و کسانى که کافر شدند و آیات ما را دروغ پنداشتند آنان دوزخى‌اند
اى مؤمنان! چیزهاى پاکیزه را که خدا براى شما حلال کرده حرام نکنید و از حد مگذرید که خداوند متجاوزان را دوست نمى‌دارد
و از آنچه خدا روزى شما کرده حلال و پاکیزه بخورید، و از خدایى که به او ایمان دارید، پروا داشته باشید
خدا شما را به سوگندهاى بیهوده‌تان بازخواست نمى‌کند، ولى به سوگندى که با قصد مى‌خورید [و مى‌شکنید] مؤاخذه مى‌کند. پس کفاره‌ى آن اطعام ده مسکین است، از غذاهاى متوسطى که به کسان خود مى‌خورانید، یا پوشاندن آنها، یا آزاد کردن بنده‌اى و هر که [اینها را] نی
اى مؤمنان! حق این است که شراب و قمار و بت‌هاى نصب شده و تیرهاى بخت‌آزما، پلیدى [و] از عمل شیطان هستند، پس از آنها دورى کنید تا رستگار شوید
جز این نیست که شیطان مى‌خواهد با شراب و قمار، میان شما دشمنى و کینه افکند و از یاد خدا و از نماز بازتان دارد. پس آیا دست بردار هستید
و اطاعت خدا و اطاعت رسول کنید و [از گناه‌] برحذر باشید، اگر پشت کردید بدانید که پیامبر ما فقط عهده‌دار ابلاغ روشن است
بر کسانى که ایمان آورده و کارهاى شایسته کرده‌اند، در باره‌ى آنچه [پیش از حکم تحریم‌] خورده‌اند گناهى نیست، به شرط آن که پرهیزکار و مؤمن گردند و کارهاى شایسته کنند، سپس [از محرمات‌] پرهیز نمایند و [به تحریم آن‌] مؤمن باشند، سپس [با جدیت‌] پرهیزکارى
اى مؤمنان! خدا شما را به [تحریم‌] صیدى که در دسترس شما و نیزه‌هاى شماست مى‌آزماید، تا معلوم دارد چه کسى در نهان از او پروا مى‌دارد. پس هر که بعد از این [دستور] تجاوز کند، او را عذابى دردناک خواهد بود
اى مؤمنان! وقتى که احرام دارید شکار را مکشید، و هر کس از شما عمدا آن را بکشد، باید کفاره‌اى معادل آن از چهارپایان بدهد، که دو نفر عادل از خودتان [معادل بودن‌] آن را تصدیق کنند و به عنوان قربانى به کعبه برسد [و قربانى شود]، یا [او را] کفاره‌اى [مانند
صید دریا و خوراک آن براى شما حلال شد تا براى شما و مسافران بهره‌اى باشد. و شکار بیابان مادام که احرام دارید، بر شما حرام شده است و از خدایى که به سوى او محشور مى‌شوید پروا کنید
خداوند، کعبه آن خانه حرمت دار و نیز ماه‌هاى حرام و قربانى‌هاى بى‌نشان و نشاندار را مایه قوام کار مردم قرار داده است. این بدان سبب است که بدانید خداوند هر چه را که در آسمان‌ها و زمین است مى‌داند و خدا به همه چیز واقف است
بدانید که خداوند هم سخت کیفر است و هم بسیار آمرزنده و مهربان
پیامبر جز ابلاغ، تعهدى ندارد، و خدا آنچه را عیان کنید یا نهان کنید مى‌داند
بگو: پلید و پاکیزه یکسان نیستند، هر چند کثرت پلید تو را به شگفت آورد. پس اى صاحبان خرد! از خدا بترسید، باشد که رستگار شوید
اى مؤمنان! از چیزهایى نپرسید که اگر براى شما فاش گردد موجب اندوهتان مى‌شود. و اگر به هنگام نزول قرآن از آن بپرسید [حکم آن‌] براى شما روشن خواهد شد. خدا از آن [سؤالات بیجا] درگذشت و خداوند آمرزنده‌ى بردبار است
پیش از شما هم گروهى از این پرسش‌ها کردند، آن‌گاه [که برایشان بیان گردید] بدان کافر شدند
خداوند [حکمى به عنوان‌] بحیره و سائبه و وصیله و حام مقرر نداشته است، و لیکن کافرانند که بر خدا دروغ مى‌بندند و بیشترشان تعقل نمى‌کنند
و چون به ایشان گفته شود: به سوى آنچه خدا نازل کرده و به سوى پیامبر بیایید، گویند: آنچه پدران خویش را بر آن یافته‌ایم ما را بس است. آیا اگر چه پدرانشان چیزى نمى‌دانستند و راهى نیافته بودند [باز پیروى آنها مى‌کنند]
اى کسانى که ایمان آورده‌اید! مراقب خودتان باشید، وقتى که شما هدایت یافتید، بیراهه رفتن دیگران به شما زیان نمى‌رساند. بازگشت همه شما به سوى خداست و از آنچه مى‌کرده‌اید آگاهتان مى‌سازد
اى مؤمنان! چون یکى از شما را مرگ فرا رسد، به هنگام وصیت دو تن عادل از [همکیشان‌] خودتان را شاهد بگیرید، و چنانچه در سفر بودید و دچار حادثه مرگ شدید [و مسلمانى نیافتید] دو تن از غیر [همکیشان‌] شما شاهد باشند، و اگر [در صداقت آنها] شک کردید آنها را ن
و اگر معلوم شد که آنان دستخوش خیانت شده‌اند، دو تن دیگر از کسانى که بر آنها ستم رفته است و از نزدیکان [متوفى‌] هستند به جاى آنان قیام کنند و به خداوند سوگند بخورند که شهادت ما قطعا از شهادت آن دو درست‌تر است و ما از حق تجاوز نکرده‌ایم و در غیر این
این روش براى آن که شهادت به صورت درست ادا شود، یا شاهدان بترسند که مبادا سوگندى بعد از سوگند آنها به میان آید، به صواب نزدیک‌تر است. و از خدا بترسید و [این پندها را] بشنوید و [بدانید که‌] خداوند گروه فاسقان را هدایت نمى‌کند
روزى که خدا همه پیامبران را جمع کند و گوید: [از ناحیه امت‌ها] چه پاسخى به شما داده شد؟ گویند: ما را هیچ علمى نیست، همانا تو خودت از رازهاى نهان آگاهى
[یاد کن‌] آن‌گاه که خداوند گفت: اى عیسى بن مریم! موهبت مرا بر خودت و بر مادرت به یاد آور، آن‌گاه که تو را به روح القدس یارى دادم که در گهواره [به اعجاز] و در میانسالى [به وحى‌] با مردم سخن مى‌گفتى، و آن‌گاه که به تو کتاب و حکمت و تورات و انجیل را آم
و چون به حواریون الهام کردم که به من و پیامبرم ایمان آورید. گفتند: ایمان آوردیم و گواه باش که ما فرمانبرداریم
[و] آن وقت که حواریون گفتند: اى عیسى بن مریم! آیا پروردگارت مى‌تواند براى ما مائده‌اى از آسمان نازل کند؟ گفت: از خداوند پروا کنید اگر مؤمنید
گفتند: مى‌خواهیم از آن بخوریم و دل‌هایمان مطمئن شود و بدانیم که به ما قطعا راست گفته‌اى و خود از شاهدان آن باشیم
عیسى بن مریم گفت: خداوندا! پروردگار! براى ما از آسمان مائده‌اى بفرست که هم عیدى براى اولین و آخرین ما و هم حجت و نشانه‌اى از تو باشد، و به ما روزى بخش که تو بهترین روزى دهندگانى
خداوند گفت: من آن را بر شما خواهم فرستاد، ولى هر کس از شما پس از آن کافر شود او را چنان عذابى کنم که هیچ یک از جهانیان را عذاب نکرده باشم
و [یاد کن‌] آن‌گاه که خدا گوید: اى عیسى بن مریم! آیا تو به مردم گفتى من و مادرم را به جاى خدا به عنوان دو معبود بپرستید؟ گوید: منزهى تو، مرا نشاید که آنچه حق من نیست بگویم. اگر من این را گفته بودم بى‌شک مى‌دانستى. تو آنچه در ضمیر من است مى‌دانى، ول
من به آنان نگفتم جز آنچه به من امر کردى که: خدا را که پروردگار من و شماست بپرستید، و تا وقتى که در میانشان بودم بر آنان شاهد و ناظر بودم پس چون مرا برگرفتى، تو خود مراقب آنان بودى، و تو بر همه چیز شاهدى
اگر آنها را عذاب کنى، بندگان تواند و اگر از آنان درگذرى این تویى که شکست‌ناپذیر و حکیمى
خدا فرمود: امروز روزى است که صدق راستگویان سودشان دهد. براى آنها باغ‌هایى است که از پاى درختانش نهرها جارى است که جاودانه در آنند. هم خدا از آنها خشنود است و هم آنها از خدا خشنودند، و این کامیابى بزرگ است
فرمانروایى آسمان‌ها و زمین و آنچه در میان آنهاست از آن خداوند است، و او بر هر کارى تواناست
ستایش خداى را که آسمان‌ها و زمین را آفرید و تاریکى‌ها و روشنایى را پدید آورد، با این همه کافران براى پروردگارشان همتا قرار مى‌دهند
او کسى است که شما را از گل آفرید، سپس [براى شما] عمرى مقرر داشت، و اجل حتمى نزد اوست، آن‌گاه شما [باز هم در قدرت او] شک مى‌کنید
و او در آسمان‌ها و زمین خداست. نهان و آشکار شما و آنچه را کسب مى‌کنید مى‌داند
هیچ آیه‌اى از آیات پروردگارشان به سوى آنها نمى‌آمد مگر این که از آن رویگردان بودند
و همانا حق را چون برایشان آمد تکذیب کردند، پس به زودى اخبار آنچه بدان استهزا مى‌کردند به سویشان خواهد آمد
آیا ندیدند که پیش از آنها چه بسیار اقوامى را هلاک کردیم که در روى زمین به آنها تمکنى دادیم که به شما ندادیم و آسمان را بر آنها باراندیم و نهرها در زیر پاهایشان روان ساختیم؟ آن‌گاه آنان را به سزاى گناهانشان نابود کردیم و از پى آنان قومى دیگر پدید آورد
و اگر مکتوبى بر کاغذى بر تو نازل مى‌کردیم و آنها آن را با دست خود لمس مى‌کردند، [باز هم‌] کافران مى‌گفتند: این چیزى جز یک سحر آشکار نیست
و گفتند: چرا فرشته‌اى بر او نازل نشده؟ و اگر فرشته‌اى نازل مى‌کردیم، قطعا کار [آزمایش‌] پایان مى‌گرفت و دیگر مجال و مهلتى داده نمى‌شدند
و اگر فرستاده‌ى خویش را فرشته‌اى مى‌کردیم، حتما وى را به صورت مردى قرار مى‌دادیم و [قهرا] امر را همچنان بر آنها مشتبه مى‌ساختیم [باز مى‌گفتند: این هم بشرى است‌]
و پیش از تو پیامبرانى به استهزا گرفته شدند، پس کیفر این استهزا، گریبان ریشخند کنندگان را گرفت
بگو: در زمین سیر کنید، سپس بنگرید که سر انجام تکذیب کنندگان چگونه بوده است
بگو: آنچه در آسمان‌ها و زمین است براى کیست؟ بگو: از آن خداست. او رحمت را بر خود مقرر داشته و مسلما شما را در روز قیامت که شکى در آن نیست گرد مى‌آورد. کسانى که خویشتن را در زیان افکندند ایمان نمى‌آورند
و آنچه در شب و روز قرار گرفته از آن اوست، و او شنواى داناست
بگو: آیا غیر خدا را که آفریدگار آسمان‌ها و زمین است سرپرست خود گیرم، در حالى اوست که مى‌خوراند و خورانده نمى‌شود؟ بگو: دستور یافته‌ام نخستین کسى باشم که تسلیم شده و [گفته است که‌] هرگز از مشرکان مباش
بگو: من اگر پروردگارم را نافرمانى کنم، از عذاب روزى بزرگ بیم دارم
هر کس در آن روز [عذاب‌] از وى برگردانده شود، حقا [خدا] به او رحم کرده است، و این کامیابى آشکار است
و اگر خداوند به تو گزندى رساند، کسى جز او برطرف کننده‌ى آن نیست و اگر خیرى به تو رساند، او بر هر کارى تواناست
و او بربندگان خویش قاهر و چیره است، و او حکیم آگاه است
بگو: کدام چیز گواهى‌اش بزرگ‌تر است؟ بگو: خدا میان من و شما گواه است، و این قرآن به من وحى شده است که شما و هر کس را که [این پیام‌] به او برسد بدان هشدار دهم. آیا شما شهادت مى‌دهید که با خدا خدایان دیگرى هست؟ بگو: من چنین شهادتى نمى‌دهم. بگو: فقط او م
کسانى که کتابشان داده‌ایم، او [پیامبر] را مى‌شناسند آن سان که فرزندان خود را مى‌شناسند. کسانى که خود را به زیان افکنده‌اند ایمان نمى‌آورند
و کیست ستمکارتر از کسى که بر خدا دروغ بندد یا آیات او را تکذیب کند؟ بى‌تردید ستمکاران رستگار نمى‌شوند
و روزى که همه آنها را گرد آوریم، آن‌گاه به مشرکان گوییم: کجایند شریکان شما که آنها را [شریک خدا] مى‌پنداشتید
سپس پاسخ و عذر آنها جز این نیست که بگویند: به خدایى که پروردگار ماست [سوگند] ما مشرک نبودیم
بنگر که چگونه به خود دروغ گفتند و آنچه مى‌بافتند از [دست‌] آنها بر باد رفت
و از ایشان کسانى هستند که به [ظاهر] به تو گوش مى‌دهند، و ما بر دل‌هایشان سرپوش قرار داده‌ایم که فهم آن نکنند و در گوششان سنگینى نهاده‌ایم. و اگر تمام نشانه‌هاى حق را ببینند باز به آن ایمان نمى‌آورند، تا جایى که چون نزد تو آیند که با تو جدال کنند، کاف
و آنان [مردم را] از آن باز مى‌دارند و [خود نیز] از آن دور مى‌شوند، ولى جز خودشان را هلاک نمى‌کنند و نمى‌دانند
و کاش آنها را هنگامى که برابر آتش نگاه داشته مى‌شوند مى‌دیدى که مى‌گویند: اى کاش بازگردانده مى‌شدیم و دیگر آیات پروردگار خویش را انکار نمى‌کردیم و از مؤمنان مى‌شدیم
[چنین نیست‌] بلکه آنچه در گذشته پنهان مى‌داشتند بر آنان آشکار شده، و اگر هم بازگردانده شوند، بى‌شک به همانچه از آن نهى شده بودند، بر مى‌گردند، و بى‌تردید ایشان دروغگویند
و گفتند: ما را حیاتى جز همین زندگى دنیوى نیست و ما زنده شدنى نیستیم
و اگر مى‌دیدى آن‌گاه را که ایشان در پیشگاه پروردگارشان نگاه داشته شوند [به آنها گوید:] آیا این [برانگیخته شدن‌] حق نیست؟ گویند: چرا، سوگند به پروردگارمان. گوید: پس به خاطر انکارى که مى‌کردید عذاب را بچشید
کسانى که لقاى خدا را دروغ شمردند قطعا زیان کردند و چون رستاخیز ناگهان بر آنها در آید، گویند: اى دریغ بر ما از آن کوتاهى که در [دنیا] کردیم. و اینان بار گناهان خود را به دوش مى‌کشند. وه، چه بد بارى مى‌کشند
و زندگى دنیا جز بازیچه و سرگرمى نیست، و قطعا سراى آخرت براى کسانى که پرهیزکارى کنند بهتر است، پس آیا نمى‌اندیشید
ما نیک مى‌دانیم که آنچه ایشان مى‌گویند تو را [سخت‌] غمگین مى‌کند ولى در واقع آنها تو را تکذیب نمى‌کنند، بلکه ظلم پیشگان آیات خدا را انکار مى‌کنند
بى‌تردید، پیش از تو نیز پیامبرانى تکذیب شدند، ولى بر آنچه تکذیب شدند و آزار دیدند صبر کردند تا نصرت ما به ایشان رسید. و سخنان خداوند را تغییر دهنده‌اى نیست، و البته از اخبار پیامبران به تو رسیده است
و چنانچه اعراض آنها بر تو گران مى‌آید، پس اگر مى‌توانى نقبى در زمین یا نردبانى در آسمان فراهم آور تا معجزه‌اى [دیگر] بر آنان بیاورى [چنین کن‌]. و اگر خدا مى‌خواست آنها را [به اجبار] بر هدایت گرد مى‌آورد، پس زنهار از نادانان مباش
تنها کسانى [دعوت تو را] اجابت مى‌کنند که گوش شنوا دارند، [ولى اینها مردگانند] و مردگان را خداوند [در قیامت‌] بر مى‌انگیزد و سپس به سوى او بازگردانده مى‌شوند
و گفتند: چرا معجزه‌اى [که ما مى‌خواهیم‌] از پروردگارش بر او نازل نمى‌شود؟ بگو: بى‌تردید خداوند قادر است که معجزه‌اى نازل کند، ولى اکثرشان نمى‌دانند
و هیچ جنبنده‌اى در زمین و هیچ پرنده‌اى که با دو بال خویش پرواز مى‌کند نیست، مگر این که آنها [نیز] گروه‌هایى مانند شما هستند. ما در این کتاب از [توضیح‌] چیزى فروگذار نکرده‌ایم، آن‌گاه [همه‌] به سوى پروردگارشان محشور مى‌گردند
و کسانى که آیات ما را تکذیب کردند، کران و لالانى در تاریکى‌ها هستند. خدا هر که را بخواهد بیراه مى‌گذارد و هر که را بخواهد بر راه راست قرارش مى‌دهد
بگو: اگر راست مى‌گویید، به من بگویید اگر شما را عذاب الهى و یا قیامت فرا رسد، آیا جز خدا کسى را مى‌خوانید
بلکه تنها او را مى‌خوانید، و اگر بخواهد، آنچه را که درخواست مى‌کنید [از شما] برطرف مى‌سازد، [ولى‌] آنچه را [امروز] شریک او مى‌سازید، فراموش خواهید کرد
البته، به سوى امت‌هاى پیش از تو [نیز] پیامبرانى فرستادیم و آنها را به تنگدستى و ناخوشى دچار ساختیم، شاید تضرع و زارى کنند
پس چرا هنگامى که عذاب ما به سراغشان آمد زارى و خاکسارى نکردند، بلکه دل‌هاشان سخت شد و شیطان کارهایى را که مى‌کردند در نظرشان بیاراست
پس چون هشدارهایى را که به آنها داده شده بود فراموش کردند، درهاى همه چیز را [براى امتحان‌] بر آنان گشودیم، و چون بدانچه داده شده بودند سرمست شدند، ناگاه گرفتارشان کردیم و در آن هنگام یکباره نومید شدند
پس ریشه گروهى که ستم کردند برکنده شد، و سپاس خداى را که پروردگار عالمیان است
بگو: چه مى‌گویید، اگر خدا چشم و گوش شما را بستاند و بر دل‌هایتان مهر نهد، کدام معبودى غیر از خداوند آنها را به شما بر مى‌گرداند؟ ببین چگونه آیات خود را گوناگون بیان مى‌کنیم باز آنها روى مى‌گردانند
بگو: به نظر شما اگر عذاب الهى ناگهان یا آشکارا به سراغتان بیاید آیا جز قوم ستمکار نابود مى‌شوند
و ما پیامبران را صرفا [به عنوان‌] بشارتگر و بیم رسان مى‌فرستیم، پس کسى که ایمان آورد و اصلاح کند، نه خوفى بر آنهاست و نه محزون مى‌شوند
و کسانى که آیات ما را تکذیب کردند، به سزاى نافرمانى‌شان عذاب [ما] آنها را در خواهد گرفت
بگو: به شما نمى‌گویم که خزاین خدا نزد من است، و نه غیب مى‌دانم و نه به شما مى‌گویم که فرشته‌ام. جز از آنچه به من وحى مى‌شود پیروى نمى‌کنم. بگو: آیا کور و بینا یکسانند؟ پس آیا نمى‌اندیشید
و کسانى را که از محشور شدن به سوى پروردگارشان اندیشناکند به این [قرآن‌] هشدار ده، که غیر از او براى آنها هیچ یاور و واسطه‌اى نیست، باشد که پروا کنند
و کسانى را که بامداد و شامگاه پروردگار خود را مى‌خوانند و رضاى او را مى‌جویند طرد مکن، نه از حساب آنها چیزى بر توست و نه چیزى از حساب تو بر آنهاست که طردشان کنى و از ستمکاران شوى
و بدین گونه آنها را به یکدیگر آزمودیم، تا سر انجام [در باره‌ى مؤمنان‌] بگویند: آیا اینانند که خدا از میان ما موهبتشان داده است؟ مگر نه این است که خدا شاکران را بهتر مى‌شناسد
و چون کسانى که به آیات ما ایمان دارند، پیش تو آیند، بگو: سلام بر شما، پروردگارتان رحمت را بر خود مقرر داشته است که هر کس از شما به نادانى کار بدى انجام دهد و سپس از آن توبه کند و به صلاح آید، [بداند که‌] خدا مسلما آمرزنده و مهربان است
و بدین‌سان آیات خود را به روشنى بیان مى‌داریم، تا راه و رسم گناهکاران آشکار گردد
بگو: همانا من از پرستش کسانى که شما غیر از خدا مى‌خوانید نهى شده‌ام. بگو: از هوس‌هاى شما پیروى نمى‌کنم، زیرا در این صورت قطعا به گمراهى مى‌افتم و از ره یافتگان نخواهم بود
بگو: بى‌تردید، من بر حجت‌ى روشن از پروردگار خود هستم که شما آن را تکذیب کردید. آنچه را [از عذاب خدا] که شما خواستار شتاب در آنید نزد من نیست. فرمان جز به دست خدا نیست که حق را بیان مى‌کند و او بهترین داوران است
بگو: اگر چیزى که شتاب در آن را مى‌خواهید نزد من بود، قطعا میان من و شما کار یکسره مى‌شد، و خدا به ستمکاران آگاه‌تر است
و کلیدهاى غیب نزد اوست. کسى جز او آن را نمى‌داند، و هر چه در خشکى و دریاست مى‌داند، و هیچ برگى نمى‌افتد مگر آن که بدان آگاه است، و هیچ دانه‌اى در تاریکى‌هاى زمین و هیچ‌تر و خشکى نیست مگر این که در کتابى روشن [درج‌] است
و او کسى است که روح شما را در شب [به وقت خواب‌] بر مى‌گیرد و آنچه را در روز کرده‌اید مى‌داند، سپس شما را در روز بر مى‌انگیزد تا مهلت معین سر آید. سپس بازگشت شما به سوى اوست و آن‌گاه شما را از [نتیجه‌] آنچه مى‌کردید آگاه مى‌سازد
و او بر بندگان خود غالب است و بر شما محافظانى مى‌فرستد، تا وقتى که مرگ یکى از شما فرا رسد، فرستادگان ما جانش را مى‌ستانند و [در انجام وظیفه‌] کوتاهى نمى‌کنند
آن‌گاه به سوى خداوند، مولاى حقیقى‌شان بازگردانده مى‌شوند. بدانید که حکم از آن اوست و او سریع‌ترین حسابرسان است
بگو: چه کسى شما را از ظلمات خشکى و دریا مى‌رهاند، در حالى که او را [علنى‌] و نهانى به زارى مى‌خوانید که اگر ما را از این [مهلکه‌] نجات داد، بى‌گمان از شاکران خواهیم شد
بگو: خداست که شما را از آن مهلکه و هر بلایى نجات مى‌دهد، آن‌گاه شما شرک مى‌ورزید
بگو: او تواناست که بر شما عذابى از بالا یا زیر پایتان بفرستد یا شما را دچار تفرقه سازد و شرارت بعضى از شما را به بعضى دیگر بچشاند. بنگر چگونه آیات را به صورت‌هاى گوناگون بیان مى‌داریم باشد که آنها فهم کنند
و قوم تو آن (قرآن) را تکذیب کردند در حالى که آن حق است، بگو: من نگهبان شما نیستم [که شما را به ایمان اجبار کنم‌]
هر خبرى را وقت وقوعى هست و به زودى خواهید دانست
و چون کسانى را ببینى که در آیات ما [به سوء نیت‌] پرگویى مى‌کنند، از آنان روى برتاب تا به سخنى غیر از آن پردازند، و اگر شیطان [آن را] از یاد تو برد، بعد از آن که متذکر شدى با قوم ستمکار منشین
و چیزى از حساب آنان (ستمکاران) بر عهده‌ى پرهیزکاران نیست، و لیکن یادآورى [و ارشاد لازم‌] است تا شاید بترسند
و کسانى را که دین خود را بازیچه و سرگرمى گرفته و زندگى دنیا فریبشان داده است رها کن، و تو با آن [قرآن‌] پندشان ده تا مبادا کسى به سبب کارى که کرده به عذاب الهى دچار شود، که او را جز خدا یاور و شفاعتگرى نباشد، هرگونه عوضى دهد از او نگیرند. آنان کسانى
بگو: آیا به جاى خداوند چیزى را بپرستیم که نه سودى به ما رساند و نه زیانى و بعد از آن که خدا هدایتمان کرده عقبگرد کنیم؟ مانند کسى که شیاطین او را زمین‌گیر کرده [و از حرکت بازداشته‌اند] که سرگشته مانده است، [در حالى که‌] یارانى هم دارد که وى را به هدای
و این که [گفته است‌]: نماز به پا کنید و از او پروا دارید، و او کسى است که به سوى وى محشور مى‌شوید
و اوست که آسمان‌ها و زمین را به حق آفرید، و روزى که [به قیامت‌] گوید باش، وجود مى‌یابد، گفته او شدنى است. و روزى که در صور دمیده شود، حاکمیت و فرمان از آن اوست. داناى پنهان و پیداست، و او حکیم و آگاه است
و آن‌گاه که ابراهیم به پدرش آزر گفت: آیا بتان را به خدایى مى‌گیرى؟ حقیقت این است که من، تو و قومت را در گمراهى آشکار مى‌بینم
و بدین سان ملکوت آسمان‌ها و زمین را به ابراهیم نشان مى‌دادیم تا [بصیرت یابد] و تا از اهل یقین شود
پس چون شب بر او تاریک شد، ستاره‌اى دید. [براى احتجاج با مشرکان‌] گفت: این پروردگار من است، آن‌گاه چون افول کرد، گفت: زوال پذیران را دوست ندارم
و چون ماه را تابان دید، گفت: این پروردگار من است، و چون فرو شد، گفت: اگر پروردگارم مرا هدایت نکند بى‌گمان از گمراهان خواهم شد
پس وقتى که خورشید را طالع دید، گفت: این پروردگار من است، این بزرگ‌تر است. و چون افول کرد، گفت: اى قوم! همانا من از آنچه شریک خدا مى‌پندارید بیزارم
به راستى من خالصانه روى دل به سوى کسى داشته‌ام که آسمان‌ها و زمین را آفرید و من از مشرکان نیستم
و قومش با او به جدال برخاستند. گفت: آیا با من در باره‌ى خدا محاجه مى‌کنید، در صورتى که او مرا به راه راست هدایت کرده؟ و من از [شر] آنچه شریک او مى‌سازید بیم ندارم، مگر آن که پروردگارم چیزى بخواهد [و مرا بترساند]. دانش خداى من همه چیز را فرا گرفته ا
و چگونه از آنچه شریک خدا کرده‌اید بترسم، در صورتى که شما از این کارتان نمى‌ترسید که براى خدا چیزى را شریک مى‌کنید که خدا در باره‌ى آن حجتى براى شما نازل نکرده است. پس کدام یک از ما دو گروه به ایمنى سزاوارتر است اگر مى‌دانید
کسانى که ایمان آوردند و ایمان خویش را به ستم (شرک) نیالودند، امنیت مخصوص آنهاست و هم آنان هدایت یافتگانند
و آن (اسلوب بیان) حجت ماست که به ابراهیم در برابر قومش دادیم. هر که را بخواهیم درجه‌ها بالا مى‌بریم. بى‌گمان پروردگار تو حکیم و داناست
و اسحاق و یعقوب را به او بخشیدیم [و] همه را هدایت کردیم، و نوح را از پیش هدایت کرده بودیم، و از نسل او داود و سلیمان و ایوب و یوسف و موسى و هارون را هدایت کردیم، و بدین‌سان نیکوکاران را پاداش مى‌دهیم
و همچنین زکریا و یحیى و عیسى و الیاس را که همگى از صالحان بودند
و اسماعیل و یسع و یونس و لوط را، جملگى را بر جهانیان برترى دادیم
و از پدران و فرزندان و برادرانشان [نیز مشمول برترى قرار دادیم‌] و آنان را برگزیدیم و به راه راست هدایت کردیم
این هدایت خداست که هر کس از بندگان خویش را بخواهد بدان هدایت مى‌کند، و اگر [آنها] شرک مى‌ورزیدند، قطعا آنچه انجام مى‌دادند تباه مى‌شد
آنها کسانى بودند که کتاب و حکمت و پیامبرى به آنها داده بودیم پس اگر اینان [قریش‌] به این [اصول و شرایع آسمانى‌] کفر ورزند [آئین حق متروک نمى‌ماند بلکه‌]، قومى [دیگر] را نگاهبان آن مى‌کنیم که بر آن کافر نباشند
آنان کسانى بودند که خدا هدایتشان کرد، پس به هدایت آنان اقتدا کن. بگو: براى این [رسالت‌] از شما مزدى نمى‌خواهم، که این جز اندرزى براى جهانیان نیست
و خدا را چنان که سزاوار منزلت اوست نشناختند، آن‌گاه که گفتند: خدا بر هیچ بشرى چیزى نازل نکرده است. بگو: چه کسى آن کتابى را که موسى آورده نازل کرد؟ که براى مردم نور و هدایتى بود، اما شما آن را به صورت پراکنده در کاغذها قرار داده، [قسمتى را] آشکار و بس
و این کتابى که ما آن را نازل کردیم، مبارک و مصدق کتاب‌هایى است که پیش از آن آمده و براى این است که مردم مکه و حومه آن را هشدار دهى. و کسانى که به آخرت ایمان دارند به قرآن نیز ایمان مى‌آورند، و آنان بر نمازهاى خویش مراقبت دارند
و چه کسى ستمکارتر است از آن که بر خدا دروغ بندد، یا بگوید: به من وحى شده، ولى چیزى بر او وحى نشده و کسى که گوید: به زودى نظیر آنچه خداوند نازل کرده، نازل خواهم کرد؟ و کاش این ستمکاران را در سکرات مرگ مى‌دیدى که فرشتگان [بر آنان‌] دست گشوده‌اند [و نهی
و همانا [در ابتداى ورود به عالم دیگر به آنها گفته شود] البته تک‌تک به نزد ما آمده‌اید، چنان که نخستین بار شما را همین گونه آفریدیم، و آنچه به شما عطا کرده بودیم پشت سر گذاشتید، و شفیعانى را که در میان خودتان شرکاى خدا مى‌پنداشتید با شما نمى‌بینیم، و
همانا خدا شکافنده‌ى بذرها و هسته‌هاست. زنده را از مرده بیرون آورد و بیرون آرنده‌ى مرده از زنده است. این است خداى شما، پس کجا منحرف مى‌شوید
او شکافنده‌ى صبح است و شب را [وقت‌] آرامش ساخته، و خورشید و ماه را وسیله حساب کردن قرار داده است. این نظم‌بندى [خداى‌] تواناى داناست
و اوست که ستارگان را براى شما قرار داد تا به وسیله آنها در تاریکى‌هاى خشکى و دریا راه یابید. آرى، ما آیات [خود] را براى اهل دانش به تفصیل بیان کرده‌ایم
و او کسى است که شما را از یک تن پدید آورد، پس [برخى از شما در دنیا] مستقرند و [برخى‌] در ودیعتگاه قرار دارند [که هنوز از صلب یا رحم خارج نشده‌اند]. به راستى ما آیات [خود] را براى مردمى که مى‌فهمند به تفصیل بیان کرده‌ایم
و اوست که از آسمان آبى فرستاد، پس بدان هر چیز روییدنى را برآوردیم، و از آن [جوانه و ساقه‌اى‌] سرسبز خارج ساختیم که از آن دانه‌هاى روى هم چیده بیرون مى‌آوریم. و از شکوفه نخل، خوشه‌هاى نزدیک به هم و بوستان‌هایى از انگور و زیتون و انار، همگون و ناهمگون
و براى خدا از جنیان، که آنها را خدا آفریده شریکانى انگاشتند و بى‌خردانه براى او پسران و دختران ساختند. منزه است خدا و از آنچه وصف مى‌کنند فراتر است
ابداع کننده‌ى آسمان‌ها و زمین است. چگونه او را پسرى باشد، حال آن که او را همسرى نبوده و او همه چیز را آفریده و او به همه چیز آگاه است
این است خداى یکتا که پروردگار شماست. معبودى جز او نیست. خالق همه چیز است، پس او را بپرستید که او نگهبان [و مدبر] همه چیز است
دیدگان، او را در نیابند و اوست که دیدگان را در مى‌یابد و او باریک بین و آگاه است
به راستى شما را روشنگرى‌هایى از سوى پروردگارتان آمده است پس هر که چشم باز کند [و بنگرد] به سود خود اوست، و هر که کورى کند [و ننگرد] به زیان اوست و من محافظ شما نیستم
و بدین‌سان آیات [خود] را گوناگون بیان مى‌داریم، تا سر انجام [از روى عناد] بگویند: تو درس گرفته‌اى و نیز براى این که آن را براى قومى که مى‌فهمند روشن ساخته باشیم
آنچه را از پروردگارت به تو وحى شده پیروى کن، که خدایى جز او نیست، و از مشرکان روى برتاب
و اگر خدا مى‌خواست شرک نمى‌آوردند، و ما تو را نگهبان آنها نکرده‌ایم و تو عهده‌دار امور آنها نیستى
و کسانى را که غیر خدا را مى‌خوانند، دشنام ندهید که از سر دشمنى و نادانى، خداوند را دشنام دهند. بدین‌سان براى هر امتى عملشان را بیاراستیم، سپس بازگشت آنها به سوى پروردگارشان است و ایشان را از آنچه انجام مى‌دادند آگاه خواهد ساخت
و به خداوند قسم‌هاى مؤکد خوردند که اگر معجزه‌اى سوى آنها بیاید، حتما به آن ایمان مى‌آورند. بگو: معجزات صرفا در اختیار خداست، و شما چه مى‌دانید که اگر معجزه‌اى هم بیاید باز ایمان نیاورند
و دل‌ها و دیدگانشان را [به خاطر عنادى که دارند] مى‌گردانیم [پس ایمان نمى‌آورند] همچنان که نخستین بار هم به آن ایمان نیاوردند و آنها را در طغیانشان رها مى‌کنیم که سرگشته و کوردل بمانند
و اگر ما [همه‌] فرشتگان را به سوى آنها مى‌فرستادیم، و مردگان با آنان به سخن مى‌آمدند، و همه چیز را فوج فوج در برابرشان گرد مى‌آوردیم، باز هم ایمان نمى‌آوردند، مگر این که خدا بخواهد، و لیکن بیشترشان نمى‌دانند
و بدین‌گونه براى هر پیامبرى دشمنانى از شیاطین انس و جن برگماشتیم که براى فریب، بر یکدیگر سخنان فریبنده القا مى‌کنند، و اگر پروردگار تو مى‌خواست چنین نمى‌کردند. پس ایشان را با افترایى که مى‌بندند رها کن
و [نتیجه‌ى این وسوسه‌ها] براى این است که قلوب کسانى که به آخرت ایمان ندارند به آن گفتار [باطل‌] مایل شود و به آن دل خوش دارند و آنچه را در صدد ارتکاب آن هستند، مرتکب شوند
پس آیا داورى غیر از خدا جویم؟ در حالى که اوست که این کتاب را به تفصیل به سوى شما نازل کرده است. و کسانى که کتابشان داده‌ایم، مى‌دانند که قرآن از جانب پروردگار تو به حق نازل شده است. پس هرگز از اهل تردید مباش
و سخن پروردگارت از لحاظ صدق و عدل تمام و کمال است، و کلمات او را تغییر دهنده‌اى نیست و او شنواى داناست
و اگر از بیشتر مردم روى زمین پیروى کنى، تو را از راه خدا به در مى‌کنند، آنها صرفا از وهم و گمان پیروى مى‌کنند و جز این نیست که به گزاف و حدس سخن مى‌گویند
مسلما پروردگار تو بهتر مى‌داند چه کسى از راه او منحرف مى‌شود، و همو به راه یافتگان داناتر است
پس اگر به آیات او ایمان دارید، از ذبحى که نام خدا بر آن یاد شده است بخورید
و شما را چه شده که از ذبحى که نام خدا بر آن یاد شده است نمى‌خورید؟ در حالى که خدا آنچه را بر شما حرام کرده برایتان شرح داده است، جز آنچه بدان ناچار شدید. و به راستى بسیارى به هوس‌هاى خویش، بدون آگاهى [مردم را] گمراه مى‌کنند. آرى، پروردگار تو به [حال
و گناه را چه آشکار و چه پنهان ترک کنید [زیرا] آنها که گناه مى‌کنند، به زودى سزاى اعمالى را که مرتکب مى‌شدند خواهند دید
و از ذبحى که نام خدا بر آن یاد نشده است مخورید، چرا که آن قطعا نافرمانى است، و بى‌گمان شیاطین دوستان خود را وسوسه مى‌کنند تا با شما مجادله کنند، و اگر اطاعتشان کنید همانا شما [هم‌] مشرکید
آیا کسى که مرده بود و زنده‌اش کردیم و برایش نورى پدید آوردیم که با آن در میان مردم راه برود، مانند کسى است که گویا در تاریکى‌هاست و از آن بیرون آمدنى نیست؟ بدین‌سان براى کافران اعمالى که انجام مى‌دادند، جلوه یافته است
و بدین‌گونه در هر شهرى رؤساى تبهکارش را گماشتیم [و همه گونه امکانات به آنها دادیم‌] که عاقبت در آن به فریبکارى دست یازند. و آنها صرفا به خودشان نیرنگ مى‌زنند و درک نمى‌کنند
و چون آیتى سویشان آید گویند: هرگز ایمان نمى‌آوریم، مگر آن که نظیر آنچه به رسولان خدا داده شده به ما نیز داده شود. خدا بهتر مى‌داند رسالتش را کجا قرار دهد. به زودى کسانى که مرتکب گناه شدند، به سزاى این که مکر مى‌کردند دچار خفت در پیشگاه خدا و عذابى
پس هر که را خدا بخواهد هدایت کند، سینه‌اش را براى اسلام بگشاید و هر که را بخواهد در گمراهى [وا] گذارد، سینه‌اش را تنگ و تنگ‌تر گرداند چنان که گویى در آسمان بالا مى‌رود. خدا این چنین بر کسانى که ایمان نمى‌آورند پلیدى مى‌نهد
و راه راست پروردگار تو همین است. ما آیات [خود] را براى مردمى که پند مى‌گیرند، به روشنى بیان داشته‌ایم
براى آنها نزد پروردگارشان سراى سلامت است، و او دوستدار و یاور آنهاست به خاطر اعمالى که انجام مى‌دادند
و روزى که همه آنها را گرد مى‌آورد [و مى‌گوید]: اى گروه جنیان! از آدمیان، پیروان زیادى فراهم آوردید، و هواخواهان آنان از آدمیان گویند: پروردگارا! برخى از ما از دیگرى بهره گرفت، و به اجلى که براى ما مقرر کرده بودى رسیدیم. [خدا] فرماید: جایگاه شما آت
و این گونه برخى از ستمکاران را به سزاى اعمالى که مرتکب مى‌شدند به بعضى دیگر وا مى‌گذاریم
اى گروه جن و انس! مگر رسولانى از خودتان سوى شما نیامدند که آیات مرا بر شما مى‌خواندند و شما را از دیدار امروزتان بیم مى‌دادند؟ گویند: بر ضد خویش گواهى مى‌دهیم [که آرى آمدند]، و زندگى دنیا فریبشان داد و ضد خود گواهى دادند که کافر بوده‌اند
این [اتمام حجت‌] از آن روست که پروردگار تو هیچ‌گاه [اهل‌] شهرها را به ستم هلاک کننده نبوده است در حالى که مردم آن غافل باشند
و براى هر یک [از بندگان‌] براى آنچه انجام داده‌اند [نزد خدا] رتبه‌هایى است، و پروردگار تو از آنچه مى‌کنند غافل نیست
و پروردگار تو غنى و صاحب رحمت است، اگر بخواهد شما را مى‌برد و پس از شما هر چه [از آفریدگان خود] را بخواهد جانشین مى‌کند آن چنان که شما را نیز از نسل گروهى دیگر پدید آورد
آنچه به شما وعده داده مى‌شود حتما خواهد آمد، و شما [بر خواست خدا] غالب نخواهید شد
بگو: اى قوم من! هر چه در توان دارید به کار گیرید که من نیز در کارم، [اما] به زودى خواهید دانست که عاقبت آن سرا براى کیست. و یقینا ستمکاران رستگار نمى‌شوند
و براى خدا آنچه از زراعت و دام‌ها که او آفریده سهمى گذاشتند، [و سهمى براى بت‌ها] و به خیال خود گفتند: این سهم خدا و این هم براى بت‌هاى ماست. پس آن سهمى که مخصوص بت‌هایشان بود به خدا نمى‌رسید، ولى آنچه براى خدا بود به بت‌ها مى‌رسید [و سهم خدا را به ب
و معبودانشان این گونه براى بسیارى از مشرکان، کشتن فرزندانشان را جلوه دادند تا هلاکشان کنند و دینشان را بر آنان مشوش سازند. و اگر خدا مى‌خواست چنین نمى‌کردند، پس ایشان را با دروغ‌هایى که مى‌بافند رها کن
و به پندار خویش گفتند: این‌ها چهارپایان و زراعت‌هایى ممنوع هستند و جز کسى که ما بخواهیم از آن نمى‌خورد، و چهارپایانى هستند که سوارى آنها حرام شده و [حال‌] چهارپایانى را نیز بدون ذکر نام خدا ذبح مى‌کنند [و این احکام را] بر خدا مى‌بندند. به زودى خدا آ
و گفتند: آنچه در شکم این دام‌هاست صرفا از آن مردان ماست و بر زنان ما حرام است، و اگر مرده باشد، همه در آن شریکند. به زودى خداوند توصیف آنان [از دین‌] را سزا خواهد داد. بى‌گمان او حکیم آگاه است
محققا کسانى که فرزندان خود را به سفاهت و نادانى کشتند و آنچه را خدا روزیشان کرده بود، از روى افترا به خدا حرام کردند، سخت زیان دیدند. به راستى آنها گمراه شدند و راه یافته نبودند
و اوست که باغ‌هایى از درختان داربستى [مانند انگور] و بدون داربست و نخل و زراعت با میوه‌هاى گوناگون، و زیتون و انار، مشابه و غیر مشابه را پدید آورد. شما از میوه‌ى آن به هنگامى که بار مى‌دهد بخورید، و روز چیدنش حق آن را [به مستمندان‌] بپردازید ولى زیا
و از چهارپایان براى شما باربر و حیوانات کوچک [تر بهره ده‌] بیافرید. از آنچه خدا روزیتان کرده است بخورید، و از گام‌هاى شیطان پیروى نکنید که او دشمن آشکار شماست
هشت جفت [بر شما حلال است‌] از گوسفند دو تا، و از بز دو تا. بگو: آیا نرهاى آنها را حرام کرده یا ماده‌ها را، یا آنچه را رحم ماده‌ها در بر دارد؟ [چرا از خود حکم مى‌سازید؟] اگر راست مى‌گویید مرا از روى علم آگاه سازید
و از شتر دو تا، و از گاو دو تا. بگو: آیا نرهاى آنها را حرام کرده یا ماده‌ها را یا آنچه را رحم ماده‌ها در بر دارد؟ یا شما شاهد زمانى که خدا شما را به این حکم [ناروا] توصیه کرد؟ پس چه کسى ستمکارتر از آن کس است که بر خدا دروغ بندد تا مردم را بى‌هیچ دان
بگو: در آنچه به من وحى شده چیزى را که خوردنش بر خورنده‌اى حرام باشد نمى‌یابم، مگر این که مردار یا خون ریخته یا گوشت خوک باشد که بى‌شک آن پلید است، یا ذبحى که از روى نافرمانى نام غیر خدا بر آن یاد شده باشد. اما هر که بدون زیاده‌خواهى و سرکشى ناچار‌گر
و بر یهودیان هر [حیوان‌] ناخن‌دارى را حرام کردیم، و از گاو و گوسفند، پیه آنها را بر آنان تحریم نمودیم، به استثناى پیه‌هایى که بر پشت آنها یا بر روده‌هاست یا آنچه به استخوان چسبیده باشد. این [تحریم‌] را به جرم سرکشى‌شان، به آنها کیفر دادیم و بى‌شک م
پس اگر تو را تکذیب کردند، بگو: پروردگارتان صاحب رحمتى وسیع است، ولى عذاب او از گروه گناهکاران برگردانده نشود
مشرکان خواهند گفت: اگر خدا مى‌خواست، نه ما و نه پدران ما شرک نمى‌آوردیم و چیزى را تحریم نمى‌کردیم. پیشینیان آنها نیز همین گونه تکذیب کردند، تا آن که عذاب ما را چشیدند. بگو: آیا نزد شما دانشى هست که آن را براى ما آشکار کنید؟ [ولى حق این است که‌] شما
بگو: برهان رسا و روشن مخصوص خداست [که براى کسى بهانه‌اى باقى نمى‌گذارد] و اگر اراده مى‌کرد شما را جملگى [به جبر] هدایت مى‌نمود
بگو: گواهان خود را که شهادت مى‌دهند که خدا این چیزها را حرام کرده است بیاورید، پس اگر آنها شهادت دادند تو با آنها شهادت مده و از هوا و هوس کسانى که آیات ما را تکذیب کردند و از امیال کسانى که به آخرت ایمان ندارند و براى پروردگارشان همتا و معادل مى‌تر
بگو: بیایید تا آنچه را که پروردگارتان بر شما حرام کرده برایتان بخوانم: که چیزى را با او شریک نکنید، و با پدر و مادر نیکى کنید و فرزندان خویش را از [بیم‌] تنگدستى نکشید که ما شما و آنها را روزى مى‌دهیم و به کارهاى بسیار زشت، چه علنى و چه پوشیده نزدی
و به مال یتیم جز به نیکوترین صورت نزدیک نشوید، تا او به مرحله رشد خود برسد. و حق پیمانه و وزن را به انصاف، ادا کنید. ما هیچ کس را جز به قدر توانش تکلیف نمى‌کنیم. و چون سخن گویید دادگرى کنید، هر چند [در باره‌ى‌] خویشان باشد و به پیمان خدا وفا کنید. ا
و همانا راه راست من همین است، پس از آن پیروى کنید و به راه‌هاى [متفرقه‌] نروید که موجب تفرقه و جدایى از راه او شود. این است آنچه خدا شما را به آن سفارش کرد، باشد که شما پرهیزکار شوید
سپس به موسى کتاب دادیم، براى اتمام نعمت بر کسى که نیکى کرد و براى این که [حکم‌] هر چیزى را بیان نماییم، و هدایت و رحمتى است، باشد که آنان به لقاى پروردگارشان ایمان بیاورند
و این مبارک کتابى است که ما آن را نازل کردیم پس پیرو آن باشید و تقوا پیشه کنید، امید که شما مشمول رحمت [خدا] گردید
تا مبادا بگویید: کتاب آسمانى، فقط بر دو طایفه پیش از ما نازل شد و همانا ما از آموختن آنها غافل بودیم
یا این که بگویید: اگر کتاب آسمانى بر ما نازل مى‌شد، قطعا از آنها راه یافته‌تر بودیم پس اینک از خدایتان حجت و هدایت و رحمتى سوى شما آمده است. پس کیست ستمکارتر از آن کس که آیات خدا را تکذیب کند و از آن روى گرداند؟ به زودى کسانى را که از آیات ما روى مى
آیا جز این انتظار دارند که فرشتگان به سویشان بیایند یا پروردگارت بیاید، یا پاره‌اى از آیات (معجزات) پروردگار تو ظاهر گردد؟ [اما] روزى که برخى آیات پروردگارت بیاید، براى کسى که قبلا ایمان نیاورده و یا در ایمان خویش عمل خیرى فراهم نکرده باشد، ایمان آو
تحقیقا کسانى که دینشان را دستخوش تفرقه ساختند و فرقه فرقه شدند، تو را با آنان کارى نیست، سر و کارشان فقط با خداست آن‌گاه به کارى که انجام مى‌دادند آگاهشان خواهد کرد
هر کس کار نیکى بیاورد، ده چندان آن پاداش دارد، و هر کس کار بدى بیاورد، جز مانند آن مجازات نشود، و بر آنها ستم نرود
بگو: مسلما پروردگارم مرا به راه راست، دینى استوار که همان آیین ابراهیم حقگراست، هدایت نمود و او از مشرکان نبود
بگو: بى‌گمان، نماز و عبادات من، و زندگى و مرگ من همه براى خدا پروردگار جهانیان است
که شریکى ندارد و به همین امر دستور یافته‌ام و من نخستین مسلمانم
بگو: آیا جز خدا پروردگارى بجویم، در حالى که او پروردگار همه چیز است؟ و هیچ کس [گناهى‌] جز به زیان خود مرتکب نمى‌شود، و هیچ کس بار دیگرى را بر دوش نمى‌گیرد، سپس بازگشت شما به سوى پروردگارتان است آن‌گاه شما را به آنچه در آن اختلاف مى‌کردید آگاهتان مى‌
و اوست کسى که شما را در زمین جانشین [یکدیگر] نمود و بعضى را بر بعضى دیگر به مراتبى برترى داد تا شما را در داده‌هایش به شما بیازماید، بى‌گمان پروردگار تو زود کیفر و همو آمرزنده‌ى مهربان است
الف، لام، میم، صاد
کتابى است که به سوى تو نازل شده، پس در سینه تو از [تبلیغ‌] آن هیچ تنگى و تردید نباشد، تا بدان هشدار دهى و براى مؤمنان تذکارى باشد
از آنچه از جانب پروردگارتان به سوى شما نازل شده پیروى کنید و از غیر او به عنوان سرپرستان پیروى نکنید. چه اندک پند مى‌گیرید
و چه بسیار شهرها که [مردم‌] آن را هلاک نمودیم و عذاب ما شب هنگام یا در خواب نیمروز به آنها رسید
و هنگامى که عذاب ما بر آنان آمد سخنشان جز این نبود که گفتند: بى‌تردید ما ستمکار بودیم
پس قطعا از کسانى که [پیامبران‌] به سوى آنان فرستاده شده‌اند خواهیم پرسید، و از فرستادگان نیز خواهیم پرسید
و بى‌شک [داستانشان را] از روى علم براى آنها نقل خواهیم کرد و ما [از احوال آنها] غایب نبوده‌ایم
و در آن روز [معیار] سنجش، حق است پس هر که اعمال وزن شده‌اش سنگین شد هم آنان رستگارانند
و هر که اعمال وزن شده‌اش سبک شد، آنان کسانى هستند که خود را ارزان باخته‌اند، چرا که به آیات ما ستم مى‌کردند
و به راستى شما را در زمین مکنت دادیم، و براى شما در آن انواع معیشت‌ها نهادیم، [اما] کمتر قدردانى مى‌کنید
و همانا ما شما را خلق کردیم، سپس صورتتان بخشیدیم، آن‌گاه به فرشتگان گفتیم: براى آدم سجده کنید پس سجده کردند جز ابلیس که از سجده کنندگان نشد
فرمود: چه چیز تو را از سجده کردن بازداشت وقتى که به تو امر کردم؟ گفت: من از او بهترم مرا از آتش آفریدى و او را از گل
گفت: از آن جا فرو شو، که تو را نرسد در آن تکبر نمایى پس بیرون شو که تو از فرومایگانى
گفت: مرا تا روزى که [مردم‌] برانگیخته مى‌شوند مهلت ده
گفت: همانا تو از مهلت یافتگانى
گفت: پس به خاطر این که مرا به بیراهه افکندى، من هم براى [گمراهى‌] آنها حتما بر سر راه راست تو خواهم نشست
آن‌گاه از پیش روى و پشت سرشان و از طرف راست و چپشان به سراغ آنها مى‌آیم، و اکثرشان را سپاسگزار نخواهى یافت
فرمود: نکوهیده و مطرود از آن [مقام‌] بیرون شو که هر کس از آنان تو را پیروى کند، بى‌تردید جهنم را از همه شما پر خواهم کرد
و اى آدم! تو با همسر خویش در آن باغ منزل کن، و از هر جا که خواهید بخورید، ولى به این یک درخت نزدیک نشوید که از ستمکاران خواهید شد
پس شیطان آن دو را وسوسه کرد تا زشتى‌هاى پوشیده‌ى آنان را برایشان نمایان کند، و گفت: پروردگارتان شما را از این درخت منع نکرد جز براى آن که [مبادا] فرشته گردید یا از جاودانان شوید
و براى آنها سوگند یاد کرد که: من قطعا از خیر خواهان شما هستم
پس آن دو را با فریب به سقوط کشانید پس چون از آن درخت چشیدند، زشتى‌هاشان بر آنان آشکار شد و بر آن شدند که با برگ‌هاى بهشت، خویشتن را بپوشانند، و پروردگارشان آنها را ندا داد: مگر شما را از آن درخت منع نکردم و به شما نگفتم که شیطان دشمن آشکار شماست
گفتند: پروردگارا! ما بر خویشتن ستم کردیم، و اگر بر ما نبخشایى و به ما رحم نکنى، بى‌شک از زیانکاران خواهیم شد
فرمود: پایین روید که شما دشمن یکدیگرید و براى شما در زمین، تا وقتى معین قرارگاه و برخوردارى است
فرمود: در آن زندگى مى‌کنید و در آن مى‌میرید و از آن بیرون آورده مى‌شوید
اى فرزندان آدم! به راستى ما براى شما لباسى فرو فرستادیم که هم زشتى‌هاى شما را مى‌پوشاند و هم زینت شماست ولى جامه تقوا همان بهتر است. این از آیت‌هاى خداست، باشد که پند گیرند
اى فرزندان آدم! مبادا شیطان شما را به فتنه اندازد، چنان که پدر و مادر شما را از بهشت بیرون راند که جامه‌ى [بندگى‌] آنها را از تنشان بر مى‌کند تا زشتى‌شان را بر آنها نمایان کند. بى‌شک او و گروهش از آن جا که آنها را نمى‌بینید شما را مى‌بینند. ما شیاطی
و چون کار بسیار زشتى کنند، مى‌گویند: پدران خود را بر آن یافتیم و خدا ما را بدان فرمان داده است. بگو: مسلما خدا به کار زشت فرمان نمى‌دهد، آیا چیزى را که نمى‌دانید به خدا نسبت مى‌دهید
بگو: پروردگارم به انصاف فرمان داده است و این که نزد هر مسجدى [و هنگام هر نمازى‌] روى خود را [به سوى او] فرا دارید و خدا را با خالص کردن دین و طاعت براى او بخوانید. همان گونه که شما را پدید آورد بر مى‌گردید
گروهى را هدایت کرد و گروهى گمراهى بر آنها محقق شد آنها شیاطین را به جاى خدا ولى خود گرفتند و مى‌پندارند که راه یافته‌اند
اى فرزندان آدم! نزد هر مسجدى زینت خود را برگیرید و بخورید و بنوشید و زیاده‌روى نکنید که او اسرافکاران را دوست نمى‌دارد
بگو: چه کسى زینت الهى را که خدا براى بندگانش پدید آورده و روزى‌هاى پاکیزه و مطبوع را حرام کرده است؟ بگو: این نعمت‌ها در زندگى دنیا براى کسانى است که ایمان آورده‌اند [هر چند دیگران نیز استفاده مى‌کنند] ولى روز قیامت مخصوص ایشان است. ما این گونه، آیات
بگو: پروردگار من تنها کارهاى زشت را، چه آشکار و چه پنهان، حرام کرده و گناه و زیاده‌خواهى به ناحق را، و [نیز] این که چیزهایى را که دلیلى در باره‌ى آن نازل نشده، شریک خدا سازید و یا چیزى را که نمى‌دانید به خدا نسبت دهید
و براى هر امتى دوره و مدتى است، پس چون مدتشان به سر آید لحظه‌اى پس و پیش نمى‌افتند
اى فرزندان آدم! چون پیامبرانى از خودتان سوى شما آیند که آیات مرا بر شما حکایت کنند، هر کس پرهیزکارى کند و به صلاح آید، نه بیمى بر آنهاست و نه غمگین شوند
و کسانى که آیات ما را تکذیب کردند و از پذیرش آن تکبر ورزیدند، آنها اهل آتشند و در آن جاودانند
پس ستمکارتر از آن کس که بر خدا دروغ بندد یا آیات او را تکذیب کند؟ اینان کسانى هستند که نصیبشان از آنچه مکتوب شده به ایشان خواهد رسید، تا آن‌گاه که فرستادگان ما سوى ایشان آیند که جانشان بگیرند، گویند: کجایند معبودهایى که به جاى خدا مى‌خواندید؟ گویند:
گوید: شما هم در جمع گروه‌هایى از جن و انس که پیش از شما گذشتند به آتش داخل شوید. هر بار که گروهى داخل شود، همکیشان خود را لعنت کند، تا وقتى که همگى در آن جا به هم رسند، پسینیان آنها (پیروان) در باره‌ى پیشینیانشان (پیشوایان) گویند: پروردگارا! اینها بو
و پیشوایان به پیروانشان گویند: شما را بر ما امتیازى نیست، پس به سزاى آنچه انجام مى‌دادید عذاب را بچشید
همانا کسانى که آیات ما را تکذیب کردند و از پذیرش آن تمرد نمودند، درهاى آسمان به رویشان باز نشود، و به بهشت داخل نشوند مگر آن که شتر در سوراخ سوزن داخل شود، و بدین‌سان مجرمان را کیفر مى‌دهیم
براى آنها بسترى از جهنم و از رویشان لحاف‌هاى آتش است و این گونه بیدادگران را سزا مى‌دهیم
و کسانى که ایمان آورده و کارهاى شایسته کردند، - که البته هیچ کس را جز به قدر توانش تکلیف نمى‌کنیم- آنها اهل بهشت‌اند و در آن ماندگارند
و از سینه‌هایشان هر کینه‌اى که باشد مى‌زداییم [و] از زیر [پاى‌] شان نهرها جارى است، و مى‌گویند: حمد خدایى را که ما را به این [نعمت‌ها] رهنمون شد، و اگر خدا ما را هدایت نکرده بود، راه نمى‌یافتیم. بى‌شک فرستادگان پروردگارمان حقیقت را آوردند. و به آنها
و اهل بهشت دوزخیان را آواز دهند که ما آنچه را پروردگارمان به ما وعده داده بود درست یافتیم آیا شما [نیز] وعده‌ى پروردگارتان را درست یافتید؟ گویند: آرى. پس ندا دهنده‌اى میان آنها آواز دهد که لعنت خدا بر ظالمان باد
همانان که [مردم را] از راه خدا باز مى‌دارند و آن را [با القاى شبهات‌] منحرف مى‌خواهند و آخرت را منکرند
و میان آن دو [گروه‌] حجابى است، و بر اعراف مردانى [والا مقام‌] هستند که هر دو [گروه‌] را از سیمایشان مى‌شناسند، و بهشتیان را که هنوز وارد آن نشده و به آن امید بسته‌اند، آواز مى‌دهند که: سلام بر شما
و چون چشمشان به جانب دوزخیان گردانده شود، گویند: پروردگارا! ما را با ستمکاران قرار مده
و اهل اعراف مردانى را که آنان را از سیمایشان مى‌شناسند، ندا دهند و گویند: [دیدید که‌] جمعیت شما و آن همه گردنکشى که مى‌کردید، به حال شما سودى نداشت
آیا اینانند کسانى که سوگند یاد مى‌کردید که خدا آنها را مورد رحمت خود قرار نمى‌دهد؟ [آن‌گاه به مؤمنان گویند:] به بهشت در آیید، نه بیمى بر شماست و نه اندوهگین مى‌شوید
و اهل دوزخ بهشتیان را آواز دهند که از آب یا از آنچه خدا روزیتان کرده بر ما فرو ریزید. گویند: خدا آنها را بر کافران حرام کرده است
همان کسانى که دین خویش را سرگرمى و بازیچه گرفتند و زندگى دنیا فریبشان داد. پس امروز آنان را از یاد مى‌بریم همان‌طور که دیدار امروزشان را از یاد بردند و آیات ما را انکار مى‌کردند
و به راستى ما براى آنان کتابى آوردیم که آن را بر اساس علم و دانش تفصیل دادیم تا براى قومى که ایمان مى‌آورند هدایت و رحمتى باشد
آیا آنها جز در انتظار تأویل آنند؟ روزى که تأویل آن بیاید، کسانى که پیش‌تر آن را به فراموشى سپردند گویند: حقا فرستادگان پروردگارمان حق را آوردند، پس آیا براى ما شفیعانى هست که شفاعت ما کنند، یا بازگردانده شویم تا غیر از آنچه مى‌کردیم انجام دهیم؟ [آرى‌
همانا پروردگار شما آن خدایى است که آسمان‌ها و زمین را در شش روز آفرید سپس بر عرش استیلا یافت. روز را به شب مى‌پوشاند که شتابان از پى آن است، و خورشید و ماه و ستارگان را [آفرید] که مسخر فرمان او هستند. آگاه باش که خلق و امر از آن اوست. پاینده است خد
پروردگار خود را به زارى و نهانى بخوانید که او متجاوزان را دوست نمى‌دارد
و در زمین از پس اصلاح آن فساد نکنید، و او را با بیم و امید بخوانید که رحمت خدا به نیکوکاران نزدیک است
و اوست که بادها را پیشاپیش [باران‌] رحمتش مژده‌رسان مى‌فرستد، تا آن‌گاه که ابرهاى گرانبار را بردارند، آن را به سوى سرزمین مرده برانیم و آب از آن فرود آورده، با آن، همه گونه محصولات برآوریم. مردگان را نیز همین گونه بیرون مى‌آوریم، باشد که متذکر شوید
و سرزمین پاک، گیاه آن به اذن پروردگارش [نیکو] برآید و آن [زمینى‌] که ناپاک است جز حاصلى ناچیز بر نیاورد. بدین‌سان آیات خود را براى مردمى که شاکرند گوناگون بیان مى‌کنیم
همانا نوح را به سوى قومش فرستادیم. پس گفت: اى قوم من! خدا را بپرستید که براى شما معبودى جز او نیست. همانا من از عذاب روزى بزرگ بر شما بیمناکم
سران قومش گفتند: به راستى ما تو را در ضلالتى آشکار مى‌بینیم
گفت: اى قوم من! هیچ گونه گمراهى در من نیست، بلکه من فرستاده‌اى از جانب پروردگار عالمیانم
پیام‌هاى پروردگار خویش را به شما مى‌رسانم و اندرزتان مى‌دهم و از خدا چیزها مى‌دانم که شما نمى‌دانید
آیا تعجب کردید که بر مردى از خودتان تذکارى از جانب پروردگارتان آمده که شما را هشدار دهد و براى این که پرهیزکار شوید و شاید مورد رحمت قرار گیرید
پس او را تکذیب کردند، و ما او و کسانى را که با وى در کشتى بودند نجات دادیم، و آنها را که آیات ما را تکذیب نمودند غرق کردیم. به تحقیق آنها قومى کوردل بودند
و به سوى قوم عاد، برادرشان هود را [فرستادیم‌]. گفت: اى قوم من! خدا را بپرستید که براى شما معبودى جز او نیست، پس آیا پروا نمى‌کنید
سران قومش که کافر شدند، گفتند: بى‌تردید ما تو را در سفاهت مى‌بینیم و جدا تو را از دروغگویان مى‌پنداریم
گفت: اى قوم من، مرا هیچ سفاهتى نیست، بلکه من فرستاده‌اى از جانب پروردگار عالمیانم
پیام‌هاى پروردگارم را به شما مى‌رسانم و من براى شما خیرخواهى امین هستم
آیا تعجب کردید که بر مردى از خودتان تذکارى از جانب پروردگارتان آمده تا شما را هشدار دهد؟ و به یاد آورید زمانى را که خدا شما را از پس قوم نوح جانشین آنان کرد، و در آفرینش بر توانایى شما افزود، پس نعمت‌هاى خدا را یاد کنید شاید رستگار شوید
گفتند: آیا سراغ ما آمده‌اى که تنها خدا را بپرستیم و آنچه پدرانمان مى‌پرستیدند رها کنیم؟ اگر راست مى‌گویى آنچه را به ما وعده مى‌دهى بیاور
گفت: بى‌گمان عذاب و خشمى [سخت‌] از پروردگارتان بر شما حتمى‌گردید. آیا در باره‌ى عنوان‌هاى بى‌معنایى که شما و پدرانتان براى بت‌ها ساخته‌اید و خدا بر آن هیچ حجتى نازل نکرده است، با من مجادله مى‌کنید؟ پس منتظر باشید که من هم با شما از منتظرانم
پس او و کسانى را که با وى بودند به رحمت خویش نجات دادیم و آنها را که آیات ما را تکذیب کردند و مؤمن نبودند ریشه‌کن نمودیم
و به سوى قوم ثمود، صالح برادرشان را [فرستادیم‌]. گفت: اى قوم من! خدا را بپرستید که براى شما معبودى جز او نیست. اینک براى شما از جانب پروردگارتان حجتى آشکار آمده است. این، ماده شتر خدا معجزه‌اى براى شماست، پس آن را بگذارید تا در زمین خدا بخورد، و گزند
و یاد آورید هنگامى را که از پس قوم عاد شما را جانشین آنان کرد، و در این سرزمین جایتان داد که در دشت‌هاى آن کاخ‌ها مى‌سازید و از کوه‌ها خانه‌هایى مى‌تراشید. پس نعمت‌هاى خدا را به یاد آورید و در این سرزمین سر به فساد برندارید
سران قوم که سرکشى مى‌کردند، به گروهى از ایمان آورندگان که ضعیف شمرده مى‌شدند، گفتند: آیا مطمئن هستید که صالح از طرف پروردگارش فرستاده شده است؟ گفتند: بى‌تردید ما به آنچه وى بدان رسالت یافته مؤمن هستیم
آنان که گردنکشى کردند گفتند: ما به چیزى که شما به آن ایمان آورده‌اید، کافریم
پس آنها شتر را پى کردند و [بدین‌سان‌] از فرمان پروردگار خویش سرباز زدند و گفتند: اى صالح! اگر از پیامبران هستى، آنچه را به ما وعده مى‌دهى براى ما بیاور
پس زمین لرزه آنها را بگرفت و در خانه‌هایشان در جاى مردند
پس [صالح‌] از ایشان روى برتافت و گفت: اى قوم من! به راستى من پیام پروردگارم را به شما رساندم و شما را نصیحت کردم، و لیکن شما خیرخواهان را دوست نمى‌دارید
و لوط را [فرستادیم‌] که به قوم خود گفت: آیا عمل زشتى را مرتکب مى‌شوید که پیش از شما هیچ یک از جهانیان مرتکب نشده‌اند
شما از روى شهوت، به جاى زنان به سراغ مردان مى‌روید، آرى شما مردمى تجاوز پیشه‌اید
ولى پاسخ قومش جز این نبود که گفتند: آنها را از شهر خود بیرون کنید آنها کسانى‌اند که به پاکى تظاهر مى‌کنند
پس او را با کسانش نجات دادیم، جز همسرش را که از واپس ماندگان شد
و بر سر آنان باران [عذاب‌] باراندیم، پس ببین عاقبت گناهکاران چگونه بود
و به سوى [قوم‌] مدین برادرشان شعیب را [فرستادیم‌]. گفت: اى قوم من! خدا را بپرستید که براى شما هیچ معبودى جز او نیست. همانا شما را از جانب پروردگارتان حجت روشنى آمده است. پس پیمانه و وزن را تمام دهید و از کالاى مردم نکاهید و در زمین از پس اصلاح آن فسا
و بر سر هر راهى کمین نکنید که مردم را بترسانید و کسى را که به خدا ایمان آورده از راه خدا بازدارید و در پى انحراف راه او باشید، و به یاد آرید وقتى را که اندک بودید پس او افزونتان کرد، و بنگرید که عاقبت کار اهل فساد چگونه شد
و اگر طایفه‌اى از شما به این آیین که من براى آن فرستاده شده‌ام، ایمان آورده و طایفه دیگر ایمان نیاورده‌اند، پس صبر کنید تا خدا میان ما داورى کند که او بهترین داوران است
سران قوم او که سرکشى کردند، گفتند اى شعیب! به یقین تو و کسانى را که با تو ایمان آورده‌اند از شهر خود بیرون مى‌کنیم، مگر آن که به آیین ما بازگردید. گفت: حتى اگر دوست نداشته باشیم
اگر پس از آن که خدا ما را از آیین شما رهانیده، به آن بازگردیم، قطعا بر خدا دروغ بسته‌ایم، و ما را نسزد که به آن بازگردیم، مگر آن که خدا، پروردگار ما بخواهد. علم پروردگارمان همه چیز را فرا گرفته است. ما بر خدا توکل کرده‌ایم. بار الها! میان ما و قومما
مهتران قوم او که کافر بودند گفتند: اگر از شعیب پیروى کنید، در این صورت بى‌تردید زیانکار خواهید شد
پس زلزله آنها را در گرفت و صبحگاهان در خانه‌هاى خود در جاى مردند
آنها که شعیب را تکذیب کردند، گویى هرگز در آن دیار نبوده‌اند. آنها که شعیب را تکذیب کردند، همانا زیانکاران بودند
آن‌گاه [شعیب‌] از آنان روى گرداند و گفت: اى قوم من! حقیقت این است که من پیام‌هاى پروردگارم را به شما رساندم و اندرزتان دادم، پس چگونه بر قوم کافر تأسف بخورم
و ما در هر [شهر و] دیارى که پیامبرى فرستادیم، ساکنان آن را به سختى و بیمارى گرفتار کردیم تا مگر زارى کنند [و رو به خدا آرند]
آن‌گاه به جاى محنت‌ها خوشى آوردیم تا آن که وضعشان خوب شد [باز متنبه نشدند] و گفتند: البته به پدران ما [هم از گردش روزگار] رنج و خوشى مى‌رسید. پس ناگهان، در آن حال که غافل بودند ایشان را بگرفتیم
و اگر اهل شهرها ایمان آورده و تقوا پیشه مى‌کردند، برکاتى از آسمان و زمین به رویشان مى‌گشودیم، ولى آنها تکذیب کردند پس ما نیز ایشان را به سزاى آنچه مى‌کردند گرفتار ساختیم
مگر مردم این شهرها ایمنند که عذاب ما شب هنگام زمانى که در خوابند سراغشان بیاید
و آیا مردم این دیار ایمنند که عذاب ما در روز روشن به سراغشان بیاید در حالى که به بازى سرگرم‌اند
مگر از مکر و تدبیر خدا ایمن شده‌اند؟ که جز زیانکاران از تدبیر خدا ایمن ننشینند
آیا براى آنان که این سرزمین را از پیشینیان به ارث برده‌اند روشن نکرده است که اگر بخواهیم آنها را به سزاى گناهانشان عقوبت مى‌کنیم و بر دل‌هایشان مهر مى‌نهیم تا دیگر نشنوند
این شهرهاست که ما خبرهاى آن را بر تو نقل مى‌کنیم. به حقیقت پیامبرانشان با حجت‌هاى روشن به سویشان آمدند، ولى آنها به آنچه قبلا تکذیب کرده بودند ایمان نمى‌آوردند. این گونه خداوند بر دل‌هاى کافران مهر مى‌نهد
و ما بیشترشان را پاى بند تعهد نیافتیم و جدا بیشترشان را نافرمان یافتیم
آن‌گاه از پس ایشان موسى را با آیات خویش به سوى فرعون و سران قومش فرستادیم، ولى در حق آن [آیات‌] ستم کردند. اینک بنگر که عاقبت مفسدان چگونه گشت
و موسى گفت: اى فرعون! بى‌تردید من فرستاده‌اى از جانب پروردگار عالمیانم
شایسته است که در باره‌ى خداوند جز حق نگویم. همانا براى شما معجزه‌اى از جانب پروردگارتان آورده‌ام، پس بنى اسرائیل را با من بفرست
گفت: اگر راست مى‌گویى و معجزه‌اى آورده‌اى، آن را بیاور
پس عصاى خویش بیفکند که در دم اژدهایى واقعى شد
و دست خود [از گریبان‌] برآورد که ناگه براى ناظران درخشان گردید
سران قوم فرعون گفتند: به راستى این جادوگرى ماهر است
مى‌خواهد شما را از سرزمینتان بیرون کند. اینک چه رأى مى‌دهید
گفتند: [کار] او و برادرش را به تأخیر انداز، و مأموران جمع‌آورى را به شهرها بفرست
تا هر چه ساحر ماهر است نزد تو آورند
جادوگران به حضور فرعون آمدند. گفتند: اگر ما غالب شدیم آیا حتما مزدى خواهیم داشت
گفت: آرى، البته شما از مقربان خواهید بود
گفتند: اى موسى! تو اول مى‌افکنى یا ما بیفکنیم
گفت: شما بیفکنید. و چون افکندند، مردم را چشم بندى کردند و آنها را ترساندند و سحر بزرگى آوردند
و به موسى وحى کردیم که عصاى خویش بیفکن. پس همان دم ساخته‌هاى آنها را [یک به یک‌] مى‌بلعید
پس حقیقت ثابت شد و کارى که مى‌کردند بر باد رفت
این جا بود که شکست خوردند و با خوارى برگشتند
و ساحران [بى‌اختیار] به سجده افتادند
گفتند: ما به پروردگار عالمیان ایمان آوردیم
پروردگار موسى و هارون
فرعون گفت: پیش از آن که به شما رخصت دهم به او ایمان آوردید؟! حتما این توطئه‌اى است که در شهر به راه انداخته‌اید تا ساکنانش را از آن بیرون کنید، پس به زودى خواهید دانست
حتما، و یقینا دست‌ها و پاهایتان را چپ و راست قطع مى‌کنم، آن‌گاه شما را جملگى به دار مى‌زنم
گفتند: [هر چه مى‌خواهى بکن‌] ما به سوى پروردگارمان باز مى‌گردیم
و تو از ما انتقام نمى‌گیرى مگر براى این که ما به آیات پروردگارمان- وقتى براى ما آمد- ایمان آوردیم. بار الها! بر ما صبورى ببار و مسلمانمان بمیران
سران قوم فرعون گفتند: آیا موسى و قوم او را وا مى‌گذارى که در زمین فساد کنند و تو و خدایانت را واگذارد؟ گفت: به زودى پسرانشان را مى‌کشیم و زنانشان را زنده مى‌گذاریم که بى‌تردید ما بر آنان تسلط داریم
موسى به قوم خود گفت: از خداوند مدد بجویید و استقامت ورزید که زمین از آن خداست، آن را به هر کس از بندگانش که بخواهد به ارث مى‌دهد، و فرجام [نیکو] از آن پرهیزکاران است
گفتند: پیش از آن که سوى ما بیایى و بعد از آن که آمدى همواره آزار شده‌ایم. [موسى‌] گفت: امید است پروردگارتان دشمن شما را هلاک کند و شما را در [این‌] سرزمین جانشین [آنان‌] گرداند تا ببیند چگونه عمل مى‌کنید
و به راستى فرعونیان را به خشکسالى و کاهش محصولات دچار کردیم تا به خود آیند
و چون ناز و نعمت به آنها مى‌رسید مى‌گفتند: این حق ماست، و چون گزندى به ایشان مى‌رسید، به موسى و پیروان او فال بد مى‌زدند. آگاه باش که بخت بد آنها نزد خداست ولى اکثرشان نمى‌فهمند
و گفتند: هرگاه که معجزه‌اى براى ما بیاورى که به وسیله آن سحرمان کنى ما به تو ایمان نخواهیم آورد
پس طوفان و ملخ و شپش و وزغ‌ها و خون را که معجزاتى از هم جدا بودند برایشان فرستادیم، باز هم سرکشى کردند و قومى بزهکار بودند
و چون بلا بر آنها واقع شد، گفتند: اى موسى! پروردگار خویش را بدان عهدى که با تو دارد براى ما بخوان که: اگر عذاب را از ما بردارى قطعا به تو ایمان مى‌آوریم و حتما بنى اسرائیل را با تو مى‌فرستیم
اما هنگامى که عذاب را تا موعدى که آنان به آن مى‌رسیدند از آنها برمى‌داشتیم، باز هم پیمان خود مى‌شکستند
ما هم سر انجام از آنان انتقام گرفتیم و در دریا غرقشان ساختیم، چرا که آیات ما را تکذیب کردند و از آن غفلت مى‌ورزیدند
و به آن گروهى که تضعیف مى‌شدند، مشرق‌ها و مغرب‌هاى [آن‌] سرزمین را که برکت داده بودیم واگذاشتیم و وعده‌ى نیک پروردگار تو در حق بنى اسرائیل، به پاس صبوریشان تحقق یافت و آنچه را که فرعون و قوم او مى‌ساختند و آنچه را که بر مى‌افراشتند ویران کردیم
و بنى اسرائیل را از دریا عبور دادیم. پس [در راه‌] به قومى رسیدند که بت‌هاى خویش را پرستش مى‌کردند. گفتند: اى موسى! براى ما نیز معبودى بساز چونان که آنها معبودهایى دارند. گفت: به راستى شما قومى هستید که نادانى مى‌کنید
بى‌تردید اینها [که مى‌بینید] کارشان بر باد است و آنچه مى‌کنند باطل است
گفت: آیا غیر از خدا معبودى براى شما بجویم در صورتى که او شما را بر عالمیان برترى داد
و [فراموش نکنید] هنگامى را که شما را از فرعونیان نجات دادیم. آنان شما را عذاب سختى مى‌کردند، پسرانتان را مى‌کشتند و زنانتان را زنده مى‌گذاشتند، و در این [گرفتارى‌ها] از پروردگارتان امتحان بزرگى بود
و با موسى سى شب وعده کردیم و آن را به ده شب دیگر کامل نمودیم پس میقات پروردگارش در چهل شب به سر آمد. و موسى به برادرش هارون گفت: میان قوم من نایب من باش و به اصلاح [کارشان‌] پرداز و طریق مفسدان را پیروى مکن
و چون موسى به وعده‌گاه ما آمد و پروردگارش با او سخن گفت، عرض کرد: بار الها! خود را به من بنماى که تو را بنگرم. گفت: هرگز مرا نخواهى دید، لیکن به این کوه بنگر، پس اگر در جایش برقرار ماند مرا خواهى دید، سپس همین که پروردگار او بر کوه تجلى کرد، آن را
گفت: اى موسى! من تو را به رسالت‌هاى خویش و سخن گفتنم [با تو]، بر مردم برگزیدم، پس آنچه را به تو دادم بگیر و از شاکران باش
و براى وى در الواح از هرگونه اندرزى و شرحى براى هر چیز نوشتیم [و گفتیم:] پس آن را محکم بگیر و قوم خود را فرمان ده که بهترینش را به کار گیرند، و به زودى جایگاه فاسقان را به شما نشان خواهم داد
و به زودى کسانى را که در [این‌] سرزمین به ناحق بزرگى مى‌کنند از آیات خود منصرف خواهم کرد. آنها اگر همه معجزه‌ها را هم ببینند به آن ایمان نمى‌آورند، و اگر راه رشد را ببینند آن را پیش نمى‌گیرند، و اگر راه ضلالت را ببینند آن را پیش مى‌گیرند. این از آن
و کسانى که آیات ما و دیدار آخرت را تکذیب کردند، اعمالشان تباه است. آیا جز آنچه را که عمل مى‌کردند کیفر مى‌بینند
و قوم موسى در غیاب او از زیورهاى خود تندیس گوساله‌اى ساختند که صداى گاو داشت. مگر نمى‌دیدند که با آنها سخن نمى‌گوید و به راهى هدایتشان نمى‌کند؟ آن را [معبود] گرفتند در حالى که ستمکار بودند
و چون پشیمان شدند و دیدند که واقعا گمراه شده‌اند گفتند: اگر خدایمان بر ما رحم نیاورد و ما را نیامرزد قطعا از زیانکاران خواهیم شد
و چون موسى خشمناک و اندوهگین به نزد قوم خود بازگشت، گفت: پس از من بد جانشینانى برایم بودید! آیا در باره‌ى امر پروردگار خویش [و تمدید میعاد] عجله کردید؟ و الواح را بینداخت و سر برادرش را گرفته به سوى خود مى‌کشید. [هارون‌] گفت: اى پسر مادرم! این قوم،
[موسى‌] گفت: بار الها! من و برادرم را بیامرز و ما را در [پناه‌] رحمت خود در آور، و تو از همه مهربانان مهربان‌ترى
همانا کسانى که گوساله را پرستیدند به زودى خشمى از پروردگارشان و ذلتى در زندگى دنیا به آنان خواهد رسید، و دروغسازان را این گونه سزا مى‌دهیم
و کسانى که کارهاى بد کردند و پس از آن توبه آوردند و مؤمن شدند، قطعا پروردگار تو از پى آن آمرزنده و مهربان است
و چون خشم موسى فرو نشست، الواح را برداشت، و در نوشته‌هاى آن براى خدا ترسان هدایت و رحمتى بود
و موسى از میان قوم خود هفتاد مرد براى وعده‌گاه ما برگزید، و چون زلزله آنها را گرفت، گفت: پروردگارا! اگر مى‌خواستى آنها و مرا پیش از این هلاک مى‌کردى. آیا ما را به خاطر آنچه سفیهان ما کرده‌اند هلاک مى‌کنى؟ این جز امتحان تو نیست هر که را خواهى بدان گم
و در این دنیا و در آخرت براى ما نیکى بنویس، که ما به تو بازگشته‌ایم. گفت: عذاب خویش را به هر که خواهم مى‌رسانم، و رحمتم همه چیز را فرا گرفته است. پس به زودى آن را براى کسانى که تقوا پیشه‌اند و زکات مى‌دهند، و کسانى که به آیات ما ایمان دارند، مقرر خو
همان کسانى که از این رسول، پیامبر درس ناخوانده پیروى مى‌کنند که [وصف‌] او را نزد خویش در تورات و انجیل مکتوب مى‌یابند، که آنها را به کار پسندیده فرمان مى‌دهد و از کار ناپسند منع مى‌کند و پاکیزه‌ها را برایشان حلال و پلیدى‌ها را بر آنان حرام مى‌کند،
بگو: اى مردم! من فرستاده‌ى خدا به سوى همه شما هستم همان که فرمانروایى آسمان‌ها و زمین از آن اوست. هیچ معبودى جز او نیست، زنده مى‌کند و مى‌میراند. پس به خدا و رسول او، آن پیامبر امى که به خدا و کلمات او ایمان دارد، ایمان بیاورید و از او پیروى کنید،
و از قوم موسى گروهى هستند که به حق هدایت مى‌کنند و به آن حکم مى‌دهند
و آنان را به دوازده عشیره که هر یک شاخه‌اى بود تقسیم کردیم، و به موسى آن‌گاه که قومش از او آب خواستند وحى کردیم که با عصایت به سنگ بزن. آن‌گاه از آن دوازده چشمه جوشید که هر گروهى آبخور خویش را بشناخت و ابر را سایبانشان نمودیم و برایشان من و سلوى نا
و آن‌گاه که به ایشان گفته شد: در این شهر مسکن گزینید و در هر جا از آن خواستید بخورید و بگویید: [بار الها!] گناهان ما را فرو ریز، و از این دروازه فروتنانه وارد شوید تا گناهانتان را بیامرزیم و البته به پاداش نیکوکاران خواهیم افزود
پس کسانى از آنها که ستم کردند، سخن را به غیر آنچه که به آنها گفته شده بود تغییر دادند. پس ما به سزاى آن ستم‌ها که مى‌کردند، از آسمان عذابى برایشان فرستادیم
و از آنها در باره‌ى [ساکنان‌] شهرى که در ساحل دریا بود سؤال کن، آنگاه که در روز شنبه سنت مى‌شکستند چون روز شنبه ماهیان آنها روى آب ظاهر مى‌شدند و روزهاى غیر شنبه به طرف آنها نمى‌آمدند. بدین‌سان ما آنان را به خاطر آن که نافرمانى مى‌کردند آزمایش و گرف
و آنگاه که گروهى از ایشان [به نهى‌کنندگان از منکر] گفتند: چرا قومى را پند مى‌دهید که خداوند هلاک کننده یا عذاب کننده‌ى آنان به عذابى شدید است؟ گفتند: [پند دادن ما] براى اعتذار [و رفع مسئولیت‌] در پیشگاه پروردگارتان است و به این امید که پرهیزکارى کنن
و چون پندى را که به ایشان داده شده بود از یاد بردند، ما نهى کنندگان از منکر را نجات دادیم و ستمکاران را به عذاب بدى گرفتار نمودیم، چرا که نافرمانى مى‌کردند
و چون در برابر آنچه از آن نهى شده بودند، سرکشى کردند، به آنها گفتیم: بوزینگانى رانده شده باشید
و [یاد آر] آن‌گاه که پروردگارت اعلام نمود تا روز قیامت بر یهودیان کسى را خواهد گماشت که به آنها سخت‌ترین عذاب را بچشاند. قطعا پروردگار تو زود کیفر است و همو آمرزگار مهربان است
و آنان را در زمین به صورت گروه‌هایى پراکنده ساختیم بعضى از آنان صالح و بعضى پایین‌ترند، و آنها را به خوشى‌ها و ناخوشى‌ها آزمودیم، باشد که [به راه حق‌] بازگردند
آن‌گاه بعد از آنان نسلى به جایشان نشستند و وارث کتاب [آسمانى‌] شدند که متاع دنیاى پست را [به نامشروع‌]. مى‌گیرند و مى‌گویند: ما بخشیده خواهیم شد، و اگر متاع دیگرى همانند آن به ایشان برسد باز آن را مى‌گیرند. آیا از آنها در کتاب، که محتواى آن را آموخت
و کسانى که به کتاب آسمانى تمسک مى‌جویند و نماز برپا مى‌دارند [بدانند که‌] ما پاداش اصلاحگران را ضایع نخواهیم کرد
و [یاد کن‌] هنگامى را که کوه را کندیم و بالاى سرشان قرار دادیم که گویى سایبانى بود، و پنداشتند که بر سرشان خواهد افتاد. [گفتیم:] آنچه به شما داده‌ایم با جدیت بگیرید و محتواى آن را به خاطر بسپارید، امید که پرهیزکار شوید
و آن‌گاه که پروردگار تو از پسران آدم، از پشت‌هایشان، نسل و نژاد آنها را برگرفت و آنها را بر خودشان گواه کرد که: آیا من پروردگار شما نیستم؟ [آنها به زبان فطرت‌] گفتند: چرا! گواهى دادیم. تا در روز رستاخیز نگویید ما از آن غافل بودیم
یا بگویید: همانا پدران ما پیش از این شرک آوردند و ما نسلى [دنباله‌رو] از پى ایشان بودیم، آیا ما را به سبب کارى که باطل اندیشان کرده‌اند مجازات مى‌کنى
و این گونه، آیات را [به روشنى‌] شرح مى‌دهیم، باشد که [به راه حق‌] بازگردند
و خبر آن کس (بلعم باعورا) را که آیات خویش (اجابت دعا) را به او داده بودیم برایشان بخوان که از آن عارى گشت، و شیطان در پى او افتاد پس از گمراهان شد
و اگر مى‌خواستیم [مقام‌] وى را با این آیات بالا مى‌بردیم، ولى او به زمین دل بست و از هواى نفس خویش پیروى کرد. پس حکایت وى، حکایت سگ است که اگر بر آن بتازى، زبان برآورد و اگر رهایش کنى باز هم زبان برآورد. این حکایت قومى است که آیات ما را تکذیب کردند
زشت است حکایت قومى که آیات ما را تکذیب نمودند و به خود ستم مى‌کردند
هر که را خدا هدایت کند، او هدایت یافته است و هر که را گمراه کند، هم آنان زیانکارند
همانا بسیارى از جنیان و آدمیان را [گویى‌] براى دوزخ آفریده‌ایم، [چرا که‌] دل‌هایى دارند که با آن فهم نمى‌کنند و چشم‌هایى دارند که با آن نمى‌بینند، و گوش‌هایى دارند که با آن نمى‌شنوند. آنها چون چهارپایانند بلکه گمراه‌ترند، و آنان غافلانند
و زیباترین نام‌ها به خداوند تعلق دارد، پس او را بدانها بخوانید، و کسانى را که در نام‌هاى او بى‌راهه مى‌روند واگذارید که به زودى به سزاى آنچه مى‌کردند خواهند رسید
و از کسانى که بیافریدیم گروهى هستند که به حق هدایت مى‌کنند و به حق حکم مى‌دهند
و کسانى که آیات ما را تکذیب کردند، اندک اندک، از جایى که خود نفهمند به دامشان مى‌کشیم
و به آنها فرصت مى‌دهم، که مکر و تدبیر من بسى محکم است
آیا فکر نکردند که یارشان [پیامبر] جنونى ندارد؟ او جز هشدار دهنده‌اى آشکار نیست
آیا در ملکوت آسمان‌ها و زمین و آنچه خدا آفریده ننگریستند، و این که شاید اجلشان نزدیک شده باشد؟ پس به کدامین سخن، بعد از قرآن ایمان مى‌آورند
هر که را خدا گمراه کند، براى او هیچ راهبرى نیست، و آنها را در طغیانشان سرگردان رها مى‌کند
از تو در باره‌ى قیامت مى‌پرسند که چه وقت برپا مى‌شود؟ بگو: علم آن تنها نزد پروردگار من است و جز او آن را به موقع خود آشکار نمى‌سازد. [تحقق آن‌] در آسمان‌ها و زمین سنگین است و جز به طور ناگهانى به سراغتان نمى‌آید. از تو چنان مى‌پرسند که گویى تو از آ
بگو: من مالک سود و زیان خود نیستم، مگر آنچه خدا خواسته باشد، و اگر غیب مى‌دانستم سود فراوانى مى‌اندوختم و هیچ زیانى به من نمى‌رسید. من صرفا براى قومى که ایمان مى‌آورند بیم‌رسان و بشارت دهنده‌ام
اوست که شما را از نفس واحدى آفرید و جفت وى را از او پدید آورد تا بدان آرام گیرد. پس چون با او بیامیخت، بارى سبک گرفت و با آن مدتى سر کرد. و چون سنگین شد، هر دو از خداوند، پروردگار خویش خواستند که: اگر فرزند شایسته‌اى به ما دهى قطعا از سپاسگزاران خوا
اما هنگامى که فرزند [سالم و] شایسته‌اى به آنها داد، براى خدا در موهبتى که داده بود شریکانى قائل شدند، ولى خدا از آنچه شریک او مى‌کنند بالاتر است
آیا موجوداتى را شریک او مى‌سازند که چیزى نمى‌آفرینند و خود آفریده مى‌شوند
و نه مى‌توانند آنها را یارى دهند و نه خودشان را یارى کنند
و اگر آنها را به هدایت دعوت کنید از شما پیروى نمى‌کنند. چه آنها را بخوانید یا خاموش باشید، بر شما یکسان است
همانا کسانى را که سواى خدا مى‌خوانید بندگانى مانند شمایند. پس آنها را بخوانید، و اگر راست مى‌گویید باید شما را پاسخ دهند
آیا پاهایى دارند که با آن راه روند؟ یا دست‌هایى دارند که با آن کارى کنند؟ یا چشمانى دارند که با آن ببینند؟ و یا گوش‌هایى دارند که با آن بشنوند؟ بگو: شرکاى خود را بخوانید، سپس در حق من [هر چه مى‌توانید] نیرنگ کنید و مهلتم ندهید
بى‌تردید سرپرست من خداوند است که این کتاب را نازل کرده و او شایستگان را سرپرستى مى‌کند
و کسانى را که به جاى او مى‌خوانید، نه مى‌توانند شما را نصرت دهند و نه خودشان را یارى کنند
و اگر آنها را به هدایت بخوانید نمى‌شنوند، و مى‌بینى [مانند مجسمه‌] به سوى تو مى‌نگرند ولى نمى‌بینند
عفو را پیشه کن و به نیکى فرمان ده و از نادان‌ها رخ برتاب
و اگر از شیطان وسوسه‌اى تو را برانگیخت، به خداوند پناه ببر [که‌] بى‌شک او شنواى داناست
البته، هنگامى که پرهیزکاران گرفتار وسوسه شیطانى شوند به یاد [خدا] مى‌افتند و ناگهان بینا و بصیر مى‌شوند
و [اما مشرکان‌] برادرانشان [از شیاطین‌] آنها را به ضلالت مى‌کشانند و هیچ کوتاهى نمى‌کنند
و هرگاه براى آنان آیه‌اى نیاورى، گویند: چرا [از پیش خود] آن را برنگزیدى؟ بگو: من فقط از چیزى پیروى مى‌کنم که از پروردگارم به من وحى مى‌شود. این [قرآن‌] روشنگرى‌هایى از پروردگار شما است و هدایت و رحمتى است براى قومى که ایمان مى‌آورند
و چون قرآن خوانده شود، به آن گوش [جان‌] بسپارید و خاموش باشید تا مشمول رحمت شوید
و پروردگار خویش را در ضمیر خود و به آرامى هر صبح و شام با خوف و زارى یاد کن و از غافلان مباش
به یقین، کسانى که نزد پروردگار تو [و در مقام قرب معنوى‌] هستند از بندگى او سر نتابند و تسبیحش گویند و براى او سجده کنند
از تو در باره‌ى غنیمت‌ها مى‌پرسند، بگو: غنیمت‌ها از آن خدا و رسول است. پس از خدا پروا دارید و روابط خود را اصلاح کنید و از خدا و رسولش اطاعت کنید اگر مؤمن هستید
مؤمنان فقط آن کسانند که چون یاد خدا شود دل‌هایشان ترسان شود و چون آیات او بر آنها تلاوت شود ایمانشان را بیفزاید و بر خداى خویش توکل کنند
همانان که نماز را برپا دارند و از آنچه روزیشان داده‌ایم انفاق کنند
آنها مؤمن حقیقى هستند، و ایشان را نزد پروردگارشان منزلت‌ها و آمرزش و روزى کریمانه است
همان گونه که پروردگارت تو را [براى جنگ بدر] به حق از خانه‌ات بیرون فرستاد ولى گروهى از مؤمنان به شدت کراهت داشتند
آنها پس از روشن شدن حق [و ضرورت جهاد] باز با تو در باره آن مجادله مى‌کنند گویى به سوى مرگ رانده مى‌شوند و خود مى‌نگرند
و [فراموش نکنید] آن زمان را که خداوند به شما وعده مى‌داد که یکى از آن دو گروه نصیب شماست، ولى شما دوست داشتید [کاروان‌] غیر مسلح نصیب شما گردد، و خدا مى‌خواست که با سخنان خویش حق را پایدار سازد و ریشه کافران را برکند
تا حق را تثبیت کند و باطل را زایل گرداند، هر چند مجرمان خوش نداشته باشند
[یاد آورید] هنگامى را که از خداى خود کمک مى‌خواستید، پس او دعاى شما را اجابت کرد که من با هزار فرشته که از پى یکدیگر در آیند مددکار شمایم
و خداوند آن را جز بشارتى براى شما قرار نداد، تا دل‌هاى شما به آن اطمینان یابد، و نصرت و پیروزى تنها از جانب خداست. [و] مسلما خداوند شکست‌ناپذیر حکیم است
و آن‌گاه که شما را بدان خواب سبک که امانى از جانب وى بود فرو مى‌پوشانید، و از آسمان بارانى بر شما مى‌فرستاد که با آن پاکتان کند و آلودگى شیطان را از شما بزداید و دل‌هایتان را محکم و گام‌هایتان را بدان استوار سازد
آن‌گاه که پروردگارت به فرشتگان وحى مى‌کرد که من با شمایم، پس مؤمنان را مقاومت بخشید به زودى در دل‌هاى کافران هراس خواهم افکند، و فراز گردن‌ها [یشان‌] را بزنید و سر انگشتانشان را قطع کنید
این از آن روست که آنها با خدا و رسول او به مخالفت برخاستند، و هر که با خدا و رسولش به مخالفت برخیزد مسلما خداوند سخت کیفر است
اینها [عقوبت‌] است پس آن را بچشید و [بدانید] که براى کافران عذاب آتش است
اى مؤمنان! هنگامى که با انبوه کافران رو به رو شدید، هرگز به آنها پشت نکنید
و هر کس در آن هنگام به آنان پشت کند- مگر آن که با هدف کناره‌جویى براى نبرد مجدد یا پیوستن به گروه [خودى‌] باشد- [چنین کسى‌] قطعا به خشم الهى گرفتار گشته و جایگاه او دوزخ است و بد سرنوشتى است
این شما نبودید که آنها را کشتید بلکه خداوند آنها را کشت، و وقتى [ریگ‌ها را] انداختى این تو نبودى که انداختى بلکه خدا بود که انداخت، تا مؤمنان را بدین وسیله به امتحان خوبى از جانب خود بیازماید. همانا خداوند شنواى داناست
[دلیلش‌] این بود، و این که خداوند سست کننده‌ى نقشه کافران است
[اى مشرکان!] اگر پیروزى مى‌خواهید، اینک پیروزى به سراغ شما آمده [و اسلام پیروز شده است نه شما] و اگر [از کفر] باز ایستید همان براى شما بهتر است، و اگر باز گردید [ما هم‌] باز مى‌گردیم و سپاه شما هر چند انبوه باشد، هرگز از هیچ جهت شما را بى‌نیاز نمى‌کن
اى مؤمنان! از خدا و رسول او اطاعت کنید و از او روى نگردانید در حالى که [سخنان او را] مى‌شنوید
و مانند کسانى نباشید که گفتند شنیدیم ولى نمى‌شنیدند
به راستى بدترین جنبندگان نزد خداوند ناشنوایان گنگى هستند که تعقل نمى‌کنند
و اگر خداوند خیرى در آنها سراغ داشت گوششان را شنوا مى‌کرد، و اگر هم شنوا مى‌کرد باز با حال اعراض پشت مى‌کردند
اى مؤمنان! نداى خدا و پیامبر را آن‌گاه که شما را به پیامى حیاتبخش مى‌خواند، اجابت کنید، و بدانید که خدا میان انسان و دل او حایل مى‌گردد [و همه چیز را مى‌داند] و به حضور او گرد آورده مى‌شوید
و از فتنه‌اى بترسید که تنها دامن ستمگران شما را نمى‌گیرد، و بدانید که خداوند سخت کیفر است
و [یاد کنید] هنگامى را که در [این‌] سرزمین گروهى اندک و مستضعف بودید و بیم آن داشتید که مردم شما را از میان بردارند ولى او شما را پناه داد و به نصرت خویش یاریتان کرد و از نعمت‌هاى پاکیزه به شما روزى داد، باشد که شاکر باشید
اى مؤمنان! به خدا و پیامبر خیانت نورزید و دانسته به امانات خود خیانت نکنید
و بدانید که اموال و اولادتان [وسیله‌] آزمایش است و پاداش بزرگ نزد خداوند است
اى مؤمنان! اگر از خداوند پروا کنید، براى شما نیروى تشخیص حق از باطل قرار مى‌دهد و بدى‌هایتان را مى‌پوشاند و شما را مى‌آمرزد و خداوند صاحب بخشش بزرگ است
و [یادآور] وقتى را که کافران در حق تو نیرنگ مى‌کردند تا تو را در بند کشند یا بکشند یا بیرونت کنند، و آنها نیرنگ مى‌کردند و خدا هم نیرنگ مى‌کرد و خداوند از همه نیرنگ کنندگان ماهرتر است
و چون آیات ما بر آنها تلاوت شود مى‌گویند: به خوبى شنیدیم، اگر مى‌خواستیم ما نیز همانند آن را مى‌گفتیم، این [قرآن‌] جز افسانه‌هاى پیشینیان نیست
و [یادآر] هنگامى را که گفتند: پروردگارا! اگر این [کتاب‌] حق و از سوى توست، بر ما از آسمان سنگى ببار یا ما را عذاب دردناکى بیاور
و تا تو در میان آنها هستى خدا بر آن نیست که آنها را عذاب کند و تا آنها استغفار مى‌کنند خدا عذاب کننده‌ى آنها نیست
و چرا خدا عذابشان نکند، در حالى که مردم را از مسجد الحرام باز مى‌دارند در صورتى که متولیان آن نبوده‌اند. متولیان مسجد جز پارسایان نمى‌باشند ولى اکثر آنان نمى‌فهمند
و نماز ایشان در کنار خانه خدا جز سوت کشیدن و کف زدن نبود پس به سزاى انکارتان عذاب را بچشید
همانا کافران اموال خود را صرف مى‌کنند تا مردم را از راه خدا باز دارند و باز هم [در آینده‌] خرج خواهند کرد و عاقبت، حسرتى براى آنان خواهد گشت و سر انجام مغلوب مى‌شوند. و کسانى که کافر شدند به سوى جهنم گردآورى خواهند شد
تا خداوند ناپاک را از پاک جدا سازد، و ناپاک‌ها را روى هم گذارد و هم را انباشته کند و یکجا در دوزخ افکند. اینانند که زیانکارانند
به کافران بگو: اگر باز ایستند، گذشته آنها بخشوده خواهد شد، و اگر بازگردند سنت خدا در حق گذشتگان جارى شده است، [در باره‌ى آنها نیز جارى مى‌شود]
و با آنها بجنگید تا دیگر فتنه‌اى نباشد و دین یکسره از آن خدا گردد. پس اگر [از کفر] باز ایستادند، بى‌تردید خداوند به آنچه انجام مى‌دهند بیناست
و اگر روى گرداندند، بدانید که خداوند مولاى شماست. که نیکو مولا و نیکو یاورى است
و بدانید هر گونه غنیمتى به دست آوردید، یک پنجم آن براى خدا و پیامبر و از آن خویشاوندان و یتیمان و تنگدستان و در راه ماندگان است، اگر به خدا و به آنچه بر بنده‌ى خود در روز جدایى [حق از باطل‌]، روزى که آن دو گروه با هم رو در رو شدند، نازل کردیم ایمان آ
آن‌گاه که شما نزدیک‌تر [به مدینه‌] بودید و آنها دورتر، و کاروان [تجارى‌] پایین‌تر از شما بود، و اگر شما با یکدیگر وعده‌ى [جنگ‌] گذاشته بودید، قطعا در باره‌ى قرار جنگ [به خاطر کثرت دشمن‌] اختلاف مى‌کردید، ولى [چنین شد] تا خدا کارى را که مى‌بایست انجا
[یاد کن‌] آن‌گاه که خداوند تعداد آنان را در خوابت به تو اندک نشان مى‌داد و اگر شمارشان را بسیار نشان مى‌داد مسلما سست مى‌شدید و حتما در کار [جنگ‌] منازعه مى‌کردید، ولى خدا [شما را] به سلامت داشت، چرا که او به راز دل‌ها آگاه است
و آن‌گاه در هنگامى که با هم رو به رو شدید، آنها را در چشم شما کم نشان داد و شما را [نیز] در چشم آنها کم مى‌نمود، [که جنگ اتفاق افتد] تا خداوند کارى را که باید انجام گیرد تحقق بخشد [و دشمن شکست بخورد] و کارها به خداوند باز مى‌گردد
اى کسانى که ایمان آورده‌اید! چون با گروهى [از دشمن‌] رویارو شدید پایدارى کنید و خدا را بسیار یاد کنید، باشد که رستگار شوید
از خدا و رسولش اطاعت کنید و با هم نزاع نکنید که سست شوید و هیبت شما از بین برود، و صبر پیشه کنید که خدا با صابران است
و مانند کسانى نباشید (کفار قریش) که با سرکشى و خودنمایى به مردم از خانه‌هایشان [به سوى بدر] خارج شدند و [مردم را] از راه خدا باز مى‌داشتند، و خدا به آنچه مى‌کنند احاطه دارد
و [یاد کن‌] هنگامى را که شیطان اعمال آنها را برایشان بیار است و گفت: امروز کسى از این مردم بر شما پیروز نخواهد شد، و من یار و پناه شمایم. پس همین که دو گروه، رویارو شدند [شیطان‌] به عقب برگشت و گفت: من از شما بیزارم، من [از حضور فرشتگان‌] چیزى را مى‌
آن‌گاه که منافقان و کسانى که در دل‌هایشان بیمارى است مى‌گفتند: این [مسلمان‌] ها را دینشان مغرور کرده است. و هر که بر خدا توکل کند، به یقین خداوند شکست‌ناپذیر حکیم است
کاش مى‌دیدى آن دم که فرشتگان جان کافران را مى‌ستانند، [چگونه‌] بر صورت‌ها و پشت‌هایشان مى‌زنند و [مى‌گویند]: بچشید عذاب سوزان را
این به سزاى اعمالى است که با دستان خویش پیش فرستاده‌اید و خدا هرگز بر بندگان ستمگر نیست
مانند رسم فرعونیان و کسانى [رفتار مى‌کنند] که پیش از ایشان بودند و به آیات خدا کافر شدند پس خدا به خاطر گناهانشان آنها را گرفتار ساخت بى‌گمان خدا نیرومند سخت کیفر است
این بدان سبب است که خداوند هیچ‌گاه نعمتى را که بر قومى ارزانى داشته تغییر نمى‌دهد، مگر این که آنچه را در خود دارند تغییر دهند، و خداوند شنواى داناست
مانند رسم فرعونیان و کسانى [رفتار مى‌کنند] که پیش از ایشان بودند، که آیات پروردگار خویش را منکر شدند و ما هم به کیفر گناهانشان آنها را هلاک نمودیم و فرعونیان را غرق ساختیم و همه آنان ستمکار بودند
بى‌تردید، بدترین جنبندگان نزد خدا کسانى هستند که کافر شدند پس آنها ایمان نمى‌آورند
همان کسانى که از ایشان پیمان گرفتى، ولى هر بار پیمان خود را مى‌شکنند و هیچ پروا نمى‌کنند
پس اگر در جنگ بر آنان دست یافتى با [تاختن بر] آنان کسانى را که پشت سر آنهایند متفرق ساز، باشد که عبرت گیرند
و هرگاه از قومى بیم خیانت [در پیمان‌] داشتى، تو هم مثل خودشان پیمانشان را لغو کن، چرا که خداوند خائنان را دوست نمى‌دارد
و کافران گمان نکنند که جلو افتاده‌اند آنان هیچ وقت نمى‌توانند [خدا را] عاجز کنند
و تا مى‌توانید در برابر آنها نیرو و اسب‌هاى آماده و زین کرده، بسیج کنید تا با آن، دشمن خدا و دشمن خودتان و دیگر دشمنان را که آنها را نمى‌شناسید و خدا مى‌شناسد، بترسانید و هر چه در راه خدا انفاق کنید به تمامى به شما بازگردانده مى‌شود و بر شما ستم نمى‌
و اگر به صلح راضى شدند تو نیز بدان راضى باش و بر خدا تکیه کن که او شنواى داناست
و اگر بخواهند تو را بفریبند خداوند تو را بس است. او کسى است که تو را به نصرت خویش و به مؤمنان نیرو بخشید
و دل‌هایشان را الفت داد، که اگر تو دارایى زمین را یکجا هزینه مى‌کردى نمى‌توانستى دل‌هایشان را الفت دهى، و این خدا بود که میان آنان الفت انداخت، [و] او شکست‌ناپذیر حکیم است
اى پیامبر! خداوند و مؤمنانى که پیرویت کردند تو را بس است
اى پیامبر! مؤمنان را به جهاد برانگیز. اگر از شما بیست نفر صابر باشند بر دویست نفر غالب مى‌شوند، و اگر از شما صد نفر باشند بر هزار نفر از کافران پیروز مى‌گردند، زیرا آنها قومى هستند که نمى‌فهمند
اکنون خدا به شما تخفیف داد و معلوم داشت که در شما ضعفى هست، پس اگر از شما صد نفر با استقامت باشند بر دویست نفر پیروز مى‌گردند، و اگر از شما هزار نفر باشند به خواست خدا بر دو هزار غلبه مى‌کنند، و خداوند با صابران است
هیچ پیامبرى مجاز نیست اسیر داشته باشد [و نیروى خود را مشغول اسیران کند] تا آن وقت که سیطره‌ى خود را در منطقه تثبیت کند. شما دنیاى عرضى را مى‌خواهید و خدا [براى شما] آخرت را مى‌خواهد، و خداوند شکست‌ناپذیر حکیم است
اگر پیش‌تر حکم [مهلت‌] صادر نشده بود، مسلما در آنچه [از اسیران‌] گرفته‌اید، بر شما عذابى بزرگ مى‌رسید
اینک، از آنچه به غنیمت برده‌اید، حلال و پاکیزه بخورید و از خدا پروا دارید که خداوند آمرزنده‌ى مهربان است
اى پیامبر! به اسیرانى که در دست شما هستند بگو: اگر خدا در دل‌هایتان خیر و نیکى سراغ داشته باشد، بهتر از آنچه از شما گرفته شده عطایتان مى‌کند و بر شما مى‌بخشد و خداوند آمرزگار مهربان است
و اگر بخواهند به تو خیانت کنند، البته پیش از این نیز به خدا خیانت کرده‌اند پس [خدا تو را] بر آنها تمکن و غلبه داد، و خداوند داناى حکیم است
بى‌تردید، کسانى که ایمان آوردند و هجرت نمودند و در راه خدا با مال و جان خود جهاد کردند و آنان که [مهاجران را] پناه دادند و یارى نمودند، آنان دوستان و حامى یکدیگرند، و کسانى که ایمان آوردند ولى هجرت نکردند، براى شما در باره آنها هیچ دوستى و تعهدى نیس
و کافران نیز دوست و حامى یکدیگرند. اگر [این همیارى‌] را انجام ندهید، فتنه و فساد بزرگى در زمین روى خواهد داد
و آنان که ایمان آوردند و هجرت کردند و در راه خدا جهاد نمودند، و آنها که پناه دادند و یارى کردند، آنانند که به راستى مؤمنند و برایشان مغفرت و روزى کریمانه خواهد بود
و کسانى که بعدا ایمان آوردند و همراه شما هجرت نمودند و جهاد کردند، آنان از شمایند، و خویشاوندان در کتاب خدا، بعضى‌شان بر دیگرى اولویت دارند. [و] خدا به هر چیزى داناست
این [اعلان‌] بیزارى است از طرف خدا و رسولش به آن مشرکانى که با ایشان پیمان بسته‌اید
پس چهار ماه [دیگر با امنیت‌] در [این سر] زمین بگردید و بدانید که شما هیچ‌گاه نمى‌توانید خدا را عاجز کنید و خدا رسواگر کافران است
و این اعلانى است از ناحیه خدا و رسول او به مردم در روز حج اکبر که خدا و رسولش از مشرکان بیزارند. پس اگر توبه کنید براى شما بهتر است، و اگر رو برتابید بدانید که شما خدا را عاجز نتوانید کرد و کافران را به عذابى دردناک بشارت ده
مگر آن مشرکانى که با آنها پیمان بستید و سپس چیزى از پیمان شما را نکاستند و با هیچ کس بر ضد شما همدست نشدند، پس پیمان آنان را تا پایان مدتشان تمام کنید. همانا خداوند پرهیزکاران را دوست دارد
پس چون ماه‌هاى حرام به سر آمد، هر جا مشرکان را یافتید بکشید و دستگیرشان کنید و به محاصره در آورید و در همه جا به کمینشان بنشینید اما اگر توبه کردند و نماز برپا داشتند و زکات دادند، راهشان را باز کنید که خداوند بخشنده‌ى مهربان است
و اگر کسى از مشرکان از تو پناه خواست پناهش ده تا کلام خدا را بشنود سپس او را به نقطه امنش برسان، زیرا آنها مردمى نادانند
چگونه مشرکان را نزد خدا و رسول او پیمانى تواند بود؟ مگر آنها که کنار مسجد الحرام با ایشان پیمان بسته‌اید، پس تا هنگامى که با شما بر سر پیمان ایستادند، بر سر پیمانتان بایستید [زیرا] خداوند پرهیزکاران را دوست دارد
چگونه [عهدى داشته باشند] در حالى که اگر بر شما ظفر یابند، نه قرابتى را در باره‌ى شما مراعات مى‌کنند و نه پیمانى را، شما را به زبان خویش راضى مى‌کنند اما دل‌هایشان امتناع دارد و بیشترشان فاسقند
آنها آیات خدا را به بهایى اندک فروختند پس [مردم را] از راه او بازداشتند، به راستى آنها بد عمل مى‌کردند
آنها در باره‌ى هیچ مؤمنى قرابت و پیمانى را رعایت نمى‌کنند و آنها واقعا متجاوزند
پس اگر توبه کردند و نماز به پا داشتند و زکات دادند، برادران دینى شما هستند، و ما آیات [خود] را براى قومى که مى‌فهمند توضیح مى‌دهیم
و اگر قسم‌هاى خود را پس از پیمان خویش شکستند و به آیین شما طعنه زدند، با سران کفر بجنگید [چرا که‌] آنها پاى‌بند سوگندها نیستند، باشد که [از پیمان‌شکنى‌] باز ایستند
چرا با گروهى که قسم‌هاى خود را شکستند و در بیرون راندن رسول خدا کوشیدند، نمى‌جنگید؟ در حالى که آنها بودند که بار اول [جنگ را] با شما آغاز کردند. آیا از آنها مى‌ترسید؟ اگر مؤمنید خدا سزاوارتر است که از او بترسید
با آنها بجنگید تا خدا به دست شما عذابشان کند و خوارشان سازد و شما را بر آنها نصرت دهد و دل‌هاى مؤمنان را آرام بخشد
و خشم دل‌هایشان را ببرد، و خدا بر هر که بخواهد [به رحمت‌] باز مى‌گردد، و خداوند داناى حکیم است
آیا پنداشته‌اید که به حال خود رها مى‌شوید [و امتحان نمى‌شوید]؟ در حالى که خدا هنوز کسانى از شما را که جهاد کردند و غیر از خدا و رسول و مؤمنان، همرازى نگرفتند، معلوم نداشته است؟ و خدا به آنچه انجام مى‌دهید آگاه است
مشرکان که شاهد کفر خویشند حق ندارند مسجدهاى خدا را آباد کنند. آنها اعمالشان باطل است و در آتش جاودانند
مساجد خدا را تنها کسى آباد مى‌کند که به خدا و روز واپسین ایمان آورده و نماز برپا داشته و زکات داده و جز از خدا نترسیده است، پس امید است که اینان از هدایت یافتگان باشند
آیا آب دادن به حاجیان و آباد کردن مسجد الحرام را مانند [کار] کسى قرار داده‌اید که به خدا و روز واپسین ایمان آورده و در راه خدا جهاد کرده است؟ [این دو] نزد خدا یکسان نیستند، و خداوند بیدادگران را هدایت نمى‌کند
آنها که ایمان آوردند و هجرت نمودند و با مال و جان خود در راه خدا جهاد کردند، نزد خدا منزلتى والاتر دارند و هم آنان کامروایانند
پروردگارشان آنها را به رحمت و رضوان خویش و بهشتى که در آن نعمت‌هاى دایم دارند، نوید مى‌دهد
که تا ابد در آن خواهند بود [و] بى‌تردید اجرى عظیم نزد خداوند است
اى کسانى که ایمان آورده‌اید! اگر پدران و برادرانتان کفر را بر ایمان ترجیح دادند [آنها را] به دوستى نگیرید، و هر کس از شما آنها را دوست بگیرد، پس آنان به راستى ستمکارند
بگو: اگر پدران و پسران و برادران و زنان و خویشان شما و اموالى که به دست آورده‌اید و تجارتى که از کسادش بیم دارید و سراهایى که به آن دلخوشید، نزد شما از خدا و پیامبرش و جهاد در راه او محبوب‌تر است پس منتظر باشید تا خدا حکم خویش را صادر کند، و خداوند ق
همانا خداوند شما [مؤمنان‌] را در موارد بسیارى یارى کرده است و [نیز] در روز حنین، آن هنگام که کثرت جمعیتتان شما را مغرور ساخت ولى از شما مشکلى را رفع نکرد، و زمین با همه فراخى بر شما تنگ آمد، سپس پشت‌کنان گریختید
آن‌گاه خداوند آرامش خویش را بر فرستاده‌ى خود و بر مؤمنان نازل کرد، و سپاهى فرو فرستاد که آنها را نمى‌دیدید، و کافران را عذاب کرد، و سزاى کافران همین است
سپس خدا بعد از آن [واقعه‌] توبه هر کس را که بخواهد مى‌پذیرد، و خداوند آمرزنده‌ى مهربان است
اى کسانى که ایمان آورده‌اید! حق این است که مشرکان ناپاکند، پس نباید از سال آینده به مسجد الحرام نزدیک شوند، و اگر [در این قطع رابطه‌] از تنگدستى بیم دارید، اگر خدا بخواهد زودا که از فضل خویش بى‌نیازتان کند که خداوند داناى حکیم است
با کسانى [از اهل کتاب‌] که به خدا و روز واپسین ایمان نمى‌آورند و آنچه را خدا و رسولش حرام کرده، حرمت نمى‌دارند و به دین حق نمى‌گرایند، کارزار کنید، تا زمانى که به دست [خود] خاکسارانه جزیه دهند
و یهود گفتند: عزیر پسر خداست، و نصارا گفتند: مسیح پسر خداست. این سخن [باطلى‌] است که بر زبان مى‌آورند و به گفتار کسانى که پیش از این کافر شدند شباهت دارد. خدا بکشدشان، به کجا منحرف مى‌شوند
[هم اینان‌] علما و راهبان خود و مسیح پسر مریم را به جاى خدا اربابان خود گرفتند، با آن که دستور داشتند جز خداى یگانه را که معبودى جز او نیست نپرستند. او منزه است از آنچه شریکش مى‌سازند
مى‌خواهند نور خدا را با دهان‌هاى خود خاموش کنند ولى خداوند نمى‌گذارد تا این که نور خود را کامل کند و هر چند کافران خوش ندارند
او کسى است که رسول خود را با هدایت و دین حق فرستاد تا آن را بر هر چه دین است پیروز گرداند، هر چند مشرکان خوش ندارند
اى کسانى که ایمان آورده‌اید! بسیارى از علماى یهود و راهبان قطعا اموال مردم را به ناحق مى‌خورند و [آنان را] از راه خدا باز مى‌دارند. و کسانى را که زر و سیم مى‌اندوزند و در راه خدا انفاق نمى‌کنند، به عذابى دردناک نویدشان ده
روزى که آن را در آتش دوزخ سرخ کنند و پیشانى و پهلو و پشتشان را با آن داغ نهند [و گویند:] این است آنچه براى خود مى‌اندوختید، پس بچشید آنچه را که مى‌اندوختید
همانا تعداد ماه‌ها نزد خدا، آن روزى که آسمان‌ها و زمین را بیافرید، در کتاب الهى، دوازده ماه بود، که از آن‌ها چهار ماه حرام است. [و] آیین درست همین است، پس در آن ماه‌ها بر خود ستم نکنید، و [نیز] همان طور که مشرکان جملگى به جنگ با شما بر مى‌خیزند شما ه
جز این نیست که جابه‌جا کردن [ماه‌هاى حرام‌] افزونى در کفر است که کافران با آن گمراه مى‌شوند، آن را یک سال حلال مى‌شمارند و یک سال حرام مى‌دانند، تا با عده‌ى ماه‌هایى که خدا حرام کرده است برابر کنند، در نتیجه ماهى را که خدا حرام کرده حلال مى‌کنند. زشت
اى کسانى که ایمان آورده‌اید! شما را چه شده است که وقتى به شما گفته مى‌شود: در راه خدا بسیج شوید، به زمین مى‌چسبید؟ آیا به جاى آخرت به زندگى دنیا راضى شده‌اید؟ در حالى که زندگى دنیا در برابر آخرت جز اندکى نیست
اگر بسیج نشوید، [خدا] شما را به عذابى دردناک مجازات مى‌کند، و گروهى دیگر را به جاى شما مى‌آورد و او را هیچ زیانى نمى‌رسانید، و خدا بر هر چیزى تواناست
اگر او را یارى نکنید، البته خدا یاریش کرد، آن دم که کافران او را [از مکه‌] بیرون کردند [که یک همراه بیشتر نداشت و او] دومین دو نفر بود، آن‌گاه که آنها در غار بودند، وقتى به همراه خود [أبو بکر] مى‌گفت: اندوه مدار که خدا با ماست. پس خدا آرامش خود را ب
سبکبار و گرانبار [براى جهاد] بیرون روید و با مال و جانتان در راه خدا جهاد کنید که این برایتان بهتر است اگر بدانید
اگر غنایمى [دست یافتنى و] نزدیک و سفرى کوتاه بود، البته از پى تو مى‌آمدند، ولى راه پر مشقت به نظرشان دور آمد، و زودا که به خدا سوگند خورند که اگر مى‌توانستیم حتما با شما بیرون مى‌آمدیم. خویشتن را هلاک مى‌کنند و خدا مى‌داند که آنها دروغگویند
خدا تو را ببخشد، چرا پیش از آن که راستگویان بر تو روشن شوند و دروغگویان را بازشناسى، به آنان اجازه دادى [در جهاد شرکت نکنند]
کسانى که به خدا و روز واپسین ایمان دارند، براى جهاد با مال و جانشان از تو رخصت و عذر نمى‌خواهند، و خدا پرهیزکاران را مى‌شناسد
تنها کسانى از تو رخصت مى‌خواهند که به خدا و روز واپسین ایمان ندارند و دل‌هایشان به شک افتاده و در شک خود سرگردانند
و اگر آنها عزم بیرون رفتن داشتند، قطعا براى آن ساز و برگى تدارک مى‌دیدند، ولى خداوند بسیج شدن آنها را خوش نداشت پس آنها را [با سلب توفیق‌] بازداشت و [به آنها] گفته شد: با نشستگان بنشینید
اگر با شما بیرون آمده بودند جز تردید و تباهى در کارتان نمى‌افزودند، و در بین شما رخنه مى‌کردند تفرقه و فتنه مى‌انداختند، و در میان شما براى خود جاسوسانى دارند، و خداوند به [حال‌] ستمکاران آگاه است
در حقیقت، پیش از این هم فتنه‌جویى کردند و کارها را بر تو آشفته ساختند تا این که حق آمد و امر خدا ظاهر شد، در حالى که آنها کراهت داشتند
و از آنها کسى است که مى‌گوید: مرا اجازه ده [که بمانم‌] و در فتنه‌ام مینداز. آگاه باش که آنان در فتنه افتاده‌اند و بى‌تردید جهنم بر کافران احاطه دارد
اگر تو را نیکى رسد آنها را بدحال مى‌کند، و اگر مصیبتى به تو رسد مى‌گویند: ما تصمیم خود را از پیش گرفته‌ایم، و شادمان باز مى‌گردند
بگو: هرگز به ما جز آنچه خدا براى ما مقرر داشته نمى‌رسد، او مولاى ماست، و مؤمنان باید بر خدا توکل کنند
بگو: آیا براى ما جز یکى از این دو نیکى [پیروزى یا شهادت‌] را انتظار مى‌برید؟ ولى ما انتظار داریم که خدا از جانب خویش و یا به دست ما شما را عذابى برساند. پس منتظر باشید که ما نیز با شما منتظریم
بگو: [اگر] انفاق کنید به رغبت یا اکراه، هرگز از شما پذیرفته نمى‌شود همانا شما قومى نافرمان هستید
و چیزى مانع قبول انفاق‌هایشان نشد، جز این که آنها خدا و رسول او را منکر شدند و جز با کسالت نماز نمى‌گزارند و جز به کراهت انفاق نمى‌کنند
پس مبادا اموال و اولاد آنها تو را به شگفت آورد! جز این نیست که خدا مى‌خواهد در زندگى دنیا با اینها عذابشان کند و جانشان در حال کفر برآید
و به خدا سوگند مى‌خورند که قطعا از شمایند، ولى از شما نیستند، بلکه گروهى هستند که [از شما] ترس دارند
اگر پناهگاه یا غار یا گریزگاهى پیدا مى‌کردند، شتابان به سوى آن روى مى‌آوردند
و برخى از آنان [در تقسیم‌] صدقات بر تو خرده مى‌گیرند، پس اگر از آن به ایشان عطا شود راضى مى‌شوند و اگر از آن به ایشان داده نشود یکباره خشمگین مى‌گردند
و اگر آنها به آنچه خدا و پیامبرش [از صدقات‌] به ایشان داده راضى مى‌شدند و مى‌گفتند: خدا ما را بس است، زودا که خدا از فضل خویش و نیز پیامبرش به ما عطا کند و ما مشتاق خداوندیم [براى آنها بهتر بود]
صدقه‌ها [زکات مال‌] فقط به فقرا و بینوایان و عاملان جمع‌آورى زکات و دلجویى شدگان و آزادى بردگان، و وامداران، و [صرف‌] در راه خدا و در راه ماندگان تعلق دارد که این فریضه‌اى از جانب خدا است، و خداوند داناى حکیم است
و از ایشان کسانى هستند که پیامبر را آزار مى‌دهند و مى‌گویند: او [سراپا] گوش است. بگو: او گوش [فرا دهنده‌ى‌] خوبى براى شماست، [چرا که‌] هم به خدا ایمان داشته و هم مؤمنان را باور دارد و براى کسانى از شما که ایمان آورده‌اند رحمتى است، و کسانى که رسول خد
براى شما به خدا سوگند مى‌خورند که شما را راضى کنند، و حال آن که اگر مؤمن بودند سزاوارتر این بود که خدا و رسول او را راضى کنند
آیا ندانسته‌اند که هر کس با خدا و پیامبرش دشمنى کند آتش جهنم براى اوست که در آن جاودانه است؟ این است آن رسوایى بزرگ
منافقان از آن بیم دارند که سوره‌اى بر ضد آنها نازل شود و به آنچه در دل دارند آگاهشان سازد. بگو: مسخره کنید، بى‌تردید خداوند افشاگر چیزى است که از آن بیم دارید
و اگر از ایشان سؤال کنى [چرا استهزا مى‌کردید]، مسلما خواهند گفت: ما صرفا به شوخى حرف مى‌زدیم و تفریح مى‌کردیم. بگو: آیا خدا و آیات او و رسولش را مسخره مى‌کردید
عذر نیاورید به راستى بعد از ایمانتان کافر شدید. اگر از تقصیر گروهى از شما بگذریم، گروهى دیگر را عذاب خواهیم کرد، چرا که آنان تبهکار بودند
مردان و زنان منافق همه از یکدیگرند که امر به منکر و نهى از معروف مى‌کنند و دست‌هاى خود را [از انفاق‌] بسته مى‌دارند. خدا را فراموش کرده‌اند و او هم فراموششان کرده است. آرى، منافقان همان فاسقانند
خدا به مردان و زنان منافق و به کافران، آتش جهنم را وعده داده است که در آن جاودانه‌اند. همین براى ایشان بس است، و خداوند لعنتشان کرده و براى آنان عذابى دایم است
[شما منافقان‌] مانند آن کسانى هستید که پیش از شما بودند. [و] نیرویى افزون‌تر از شما داشتند و دارایى و اولادشان بیشتر بود. آنان از بهره‌ى خود استفاده کردند، شما نیز همان طور که پیشینیانتان بهره‌مند شدند از بهره‌ى خود استفاده کرده‌اید، و شما بیهوده گفت
آیا خبر کسانى که پیش از آنان بودند: قوم نوح و عاد و ثمود و قوم ابراهیم و اهل مدین و شهرهاى زیر و رو شده به ایشان نرسیده‌است؟ پیامبرانشان حجت‌هاى روشن برایشان آوردند و چنین نبود که خدا بر آنان ستم کند، بلکه آنها بودند که به خود ستم مى‌کردند
و مردان و زنان با ایمان یار و دوستدار یکدیگرند که امر به معروف و نهى از منکر مى‌کنند و نماز به پا مى‌دارند و زکات مى‌دهند و از خدا و پیامبرش فرمان مى‌برند. آنان را خدا به زودى مشمول رحمت قرار مى‌دهد [و] خداوند شکست‌ناپذیر، حکیم است
خداوند به مردان و زنان با ایمان، بهشت‌هایى را که از پاى درختانش نهرها جارى است، که همیشه در آنند و سراهایى پاکیزه در جنات عدن وعده داده است، ولى رضوان خدا [از همه‌] برتر است، این همان کامیابى بزرگ است
اى پیامبر! با کافران و منافقان جهاد کن و بر آنان سخت بگیر و جایگاهشان دوزخ است، و چه بد سر انجامى است
به خدا سوگند مى‌خورند که [چیزى‌] نگفته‌اند، ولى قطعا سخن کفرآمیز گفته‌اند و پس از اسلامشان کافر شدند و تصمیم به چیزى گرفتند (قتل پیامبر) که به آن نرسیدند. آنها فقط از این انتقام گرفتند که خدا و رسولش آنها را با فضل خود بى‌نیاز کرد! [پس به جاى شکر انت
بعضى از آنها با خدا عهد بستند که اگر از کرم خویش به ما عطا کند، قطعا صدقه خواهیم داد و بى‌تردید از صالحان خواهیم شد
اما هنگامى که از فضل خویش به آنان بخشید، بدان بخل ورزیدند، و به اعراض روى برتافتند
پس [این رفتار] روحیه نفاق را تا روزى که خدا را ملاقات کنند در دل‌هایشان قرار داد، بدین سبب که با خدا خلف وعده کردند و به این خاطر که دروغ مى‌گفتند
آیا ندانسته‌اند که خدا راز و نجوایشان را مى‌داند و خدا داننده‌ى غیب‌هاست
کسانى که به مؤمنانى که داوطلبانه صدقات مى‌دهند طعنه مى‌زنند و آنان را که بیش از استطاعت خویش نمى‌یابند [که احسان کنند] مسخره‌شان مى‌کنند، خدا نیز آنها را مسخره مى‌کند و آنها را عذابى دردناک است
[مى‌خواهى‌] برایشان آمرزش بخواه، یا برایشان آمرزش نخواه، اگر هفتاد بار هم برایشان آمرزش بخواهى، خدا هرگز آنها را نخواهد بخشید. این به سبب آن است که آنها خدا و رسول او را انکار کردند، و خداوند مردم نافرمان را هدایت نمى‌کند
آنها که در خانه‌ها نشستند و از همراهى با رسول خدا [در جهاد] تخلف ورزیدند خوشحال شدند و از جهاد با مال و جان خود در راه خدا کراهت داشتند، و گفتند: در این گرما به جنگ نروید. بگو: آتش جهنم سوزان‌تر است، اگر مى‌فهمیدند
پس به سزاى آنچه کسب مى‌کردند باید کم بخندند و بسیار بگریند
و اگر خدا تو را به سوى گروهى از آنها برگردانید و از تو براى اعزام شدن [به جنگ دیگرى‌] اذن خواستند، بگو: هرگز با من راهى [جنگ‌] نخواهید شد، و هرگز همراه من با هیچ دشمنى نبرد نخواهید کرد، زیرا شما از همان اول به ماندن رضایت دادید، پس [حالا هم‌] با واما
و هرگز بر هیچ یک از آنها که بمیرد نماز نخوان و بر سر گورش نایست، چرا که آنان به خدا و پیامبر او کافر شدند و در حال فسق مردند
و اموال و اولاد آنها تو را به شگفت نیندازند، جز این نیست که خدا مى‌خواهد در دنیا با اینها عذابشان کند و جانشان در حال کفر برآید
و چون سوره‌اى نازل شود که به خدا ایمان آورید و در کنار پیامبرش جهاد کنید، توانگرانشان از تو رخصت خواهند و گویند: بگذار ما با خانه نشینان باشیم
راضى شدند که با خانه‌نشینان باشند، و بر دل‌هایشان مهر زده شده است از این رو نمى‌فهمند
ولى پیامبر و کسانى که با او ایمان آورده‌اند، با مال و جانشان جهاد کردند، و اینانند که خوبى‌ها براى آنان است، و هم آنان رستگارانند
خدا براى آنان باغ‌هایى آماده کرده است که از پاى درختانش نهرها جارى است و در آن جاودانه‌اند [و] این کامیابى بزرگ است
و عذرخواهان بادیه نشین آمدند تا به آنان اجازه‌ى [ترک جهاد] داده شود، و کسانى که به خدا و فرستاده‌ى او دروغ گفتند [نیز در خانه‌] نشستند. زودا که آن دسته از آنان را که کافر شدند عذابى دردناک برسد
بر ضعیفان و بیماران و آنها که چیزى نمى‌یابند [تا در راه جهاد] انفاق کنند ایرادى نیست در صورتى که براى خدا و پیامبرش مخلصانه خیرخواهى کنند، که بر نیکوکاران ملامتى نیست، و خداوند آمرزنده‌ى مهربان است
و نه بر آنها که چون نزد تو آمدند که سوار [و اعزامشان‌] کنى، گفتى: چیزى ندارم که بر آن سوارتان کنم، و آنها برگشتند در حالى که از غم این که چیزى ندارند [براى جهاد] خرج کنند چشمانشان اشک مى‌ریخت
ایراد فقط بر کسانى است که توانگرند و از تو اجازه مى‌خواهند [در جهاد شرکت نکنند]. آنها به این رضایت داده‌اند که با بازماندگان [خانه‌نشین‌] باشند، و خدا بر دل‌هایشان مهر زده است، پس آنها نمى‌فهمند
هنگامى که به سوى آنان بازگردید براى شما عذر مى‌آورند، بگو: عذر نیاورید که هرگز باورتان نخواهیم داشت، همانا خدا ما را از اخبار شما مطلع کرده است و زود باشد که خدا و رسولش عملتان را ببینند، آن‌گاه به سوى داناى نهان و آشکار بازگردانده مى‌شوید و از آنچه
وقتى به سوى آنان بازگشتید براى شما به خدا سوگند مى‌خورند تا از ایشان صرف نظر کنید، پس از آنان روى گردانید آنها پلیدند و به سزاى آنچه مرتکب مى‌شدند جایشان دوزخ است
براى شما سوگند مى‌خورند تا از آنها راضى شوید. اگر شما هم از ایشان راضى شوید، قطعا خدا از قوم نافرمان راضى نخواهد شد
بادیه نشینان عرب در کفر و نفاق از دیگران سخت‌ترند، و سزاوارترند که حدود آنچه را خدا بر پیامبرش نازل کرده است ندانند، و خداوند داناى حکیم است
و برخى از بادیه‌نشینان هستند که آنچه را در راه خدا هزینه مى‌کنند غرامت مى‌شمارند و براى شما پیشامدهاى بد را انتظار مى‌برند. پیشامد بد تنها بر آنهاست، و خدا شنواى داناست
و برخى از بادیه‌نشینان هستند که به خدا و روز واپسین ایمان دارند و آنچه را انفاق مى‌کنند مایه تقرب به خدا و دعاهاى پیامبر مى‌دانند. بدانید که این انفاق مایه تقرب آنان است. به زودى خداوند ایشان را در جوار رحمت خویش در آورد، که خدا آمرزنده‌ى مهربان است
و پیشگامان نخستین از مهاجران و انصار و کسانى که به نیکى پیرویشان کردند، خدا از ایشان خشنود و آنها از او خشنودند، و براى آنان باغ‌هایى آماده کرده که از پاى درختانش نهرها جارى است و همیشه در آنند. این است کامیابى بزرگ
و گروهى از بادیه نشینان که اطراف شمایند منافقند، و از ساکنان مدینه نیز عده‌اى سخت بر نفاق خو کرده‌اند. تو آنها را نمى‌شناسى، ما آنها را مى‌شناسیم. به زودى دوبار عذابشان خواهیم کرد، سپس به عذابى بزرگ برگردانده مى‌شوند
و دیگرانى هستند که به گناهان خود معترفند، [آنان‌] کار شایسته و ناشایسته را به هم آمیختند امید است خدا توبه آنها را بپذیرد، که بى‌تردید خدا بخشنده‌ى مهربان است
از اموال آنها صدقه بگیر تا بدان پاکشان کنى و رشدشان دهى، و دعایشان کن که دعاى تو آرامشى براى آنهاست، و خدا شنواى داناست
آیا ندانسته‌اند که تنها خداست که از بندگانش توبه را مى‌پذیرد و صدقات را مى‌ستاند؟ و خداست که توبه‌پذیر مهربان است
و بگو: [هر کارى مى‌خواهید] بکنید که به زودى خدا و رسول او و مؤمنان کردار شما را خواهند دید، و به زودى به سوى داناى نهان و آشکار بازگردانده مى‌شوید، پس شما را به آنچه انجام مى‌دادید آگاه خواهد کرد
و عده‌اى دیگر کارشان به مشیت خدا واگذار شده است که یا عذابشان مى‌کند یا توبه‌شان را مى‌پذیرد، و خدا داناى حکیم است
و کسانى [هستند] که مسجدى اختیار کردند که باعث زیان زدن و کفر و پراکندگى میان مؤمنان است، و نیز کمینگاهى براى کسانى که با خدا و پیامبر او از پیش در جنگ بودند مى‌باشد و [اکنون‌] سخت سوگند مى‌خورند که جز نیکى قصدى نداشتیم، ولى خدا گواهى مى‌دهد که آنها
هرگز در آن [مسجد] نایست [زیرا] مسجدى که از روز اول بر تقوا بنا شده شایسته‌تر است که در آن نماز کنى. در آن جا مردانى هستند که دوست دارند خود را پاک سازند، و خدا کسانى را که خواهان پاکى‌اند دوست مى‌دارد
آیا کسى که بنیاد کار خود را بر پایه تقوا و رضاى خدا نهاده بهتر است یا کسى که بناى خود را بر لب پرتگاهى فرو ریختنى نهاده و با آن در آتش دوزخ سرنگون مى‌گردد؟ و خدا گروه ظالمان را هدایت نمى‌کند
آن بنایى که برافراشتند همواره به صورت شک [و نفاقى‌] در دلشان بر جاى خواهد ماند، مگر این که دل‌هایشان پاره پاره شود [و بمیرند]، و خدا داناى حکیم است
همانا خدا از مؤمنان جان و مالشان را به بهاى بهشت خریدارى کرد آنان در راه خدا مى‌جنگند و مى‌کشند و کشته مى‌شوند. این در تورات و انجیل و قرآن وعده‌ى حقى بر عهده‌ى خدا است، و چه کسى از خدا به عهد خویش وفادارتر است؟ پس به این معامله‌اى که با خدا کرده‌ای
[آن مؤمنان‌] همان توبه کنندگان، عبادت پیشگان، ستایشگران، روزه‌داران، رکوع کنندگان و سجده کنندگان، امر کنندگان به معروف و نهى کنندگان از منکر و پاسداران مقررات الهى‌اند، و مؤمنان را مژده رسان
پیامبر و کسانى که ایمان آورده‌اند نمى‌باید براى مشرکان- پس از آن که برایشان آشکار گردید که آنها اهل دوزخند- طلب آمرزش کنند، هر چند خویشاوند باشند
و طلب آمرزش ابراهیم براى پدرش جز به خاطر وعده‌اى که به او داده بود صورت نگرفت، ولى هنگامى که براى او روشن شد که وى دشمن خداست از او بیزارى جست. به راستى ابراهیم بسى نیایشگر و بردبار بود
و خدا چنین نیست که قومى را پس از آن هدایت کرده گمراه کند [و بى‌راه گذارد] تا این که، آنچه را که باید [از آن‌] بپرهیزند بر آنها روشن سازد. بى‌تردید خدا به هر چیزى داناست
همانا خداست که فرمانروایى آسمان‌ها و زمین از آن اوست، زنده مى‌کند و مى‌میراند، و براى شما جز خدا یار و یاورى نیست
همانا خدا بر پیامبر و مهاجران و انصار که در آن ساعت دشوار از او پیروى کردند عنایت کرد، بعد از آن که چیزى نمانده بود که گروهى از آنها دلشان بلغزد [و ترک جهاد کنند]، سپس بر آنها عنایت کرد و توبه‌شان را پذیرفت، چرا که او نسبت به مؤمنان رئوف و مهربان اس
و نیز بر آن سه تن [عنایت کرد] که [از جهاد] واپس نهاده شدند [و مردم از آنها بریدند] تا بدانجا که زمین با همه فراخى بر آنها تنگ شد و از خود به تنگ آمدند و دانستند که از خدا، جز به سوى او پناهى نیست. آنگاه خدا به آنها بازگشت تا توبه کنند. بى‌تردید خدا
اى کسانى که ایمان آورده‌اید! از خدا پروا کنید و با راستگویان باشید
مردم مدینه و بادیه‌نشینان اطرافش را نرسد که از رسول خدا تخلف کنند و جان خود را عزیزتر از جان او بدانند. این از آن روست که در راه خدا هیچ تشنگى و رنج و گرسنگى به آنها نرسد و در هیچ مکانى که کافران را به خشم مى‌آورد قدم نگذارند و از دشمن ضربه‌اى نخورن
و هیچ هزینه کوچک و بزرگى خرج نمى‌کنند و هیچ وادیى را نمى‌پیمایند مگر این که به حساب آنان نوشته مى‌شود، تا خدا آنها را بهتر از آنچه مى‌کردند پاداش دهد
و مؤمنان را وظیفه نیست که همگى [به سوى جهاد] کوچ کنند، پس چرا از هر گروهى از آنان، طایفه‌اى کوچ نمى‌کنند تا در دین دانا شوند و چون بازگشتند قوم خود را انذار کنند شاید آنها از معاصى بر حذر باشند
اى کسانى که ایمان آورده‌اید! با کافرانى که مجاور شما هستند پیکار کنید، و آنها باید در شما شدت و قاطعیت بیابند، و بدانید که خدا با پرهیزکاران است
و چون سوره‌اى نازل شود، بعضى از آنها مى‌گویند: این سوره بر ایمان کدام یک از شما افزود؟ اما کسانى که ایمان آورده‌اند بر ایمانشان مى‌افزاید و شادمان مى‌شوند
ولى کسانى که در دلشان بیمارى است، بر پلیدیشان پلیدى افزود و در حال کفر مردند
آیا نمى‌بینند که آنها در هر سال یک یا دو بار امتحان مى‌شوند، ولى نه توبه مى‌کنند و نه متذکر مى‌شوند
و چون سوره‌اى نازل گردد، بعضى به بعضى دیگر نگاه کنند [و گویند:] آیا کسى شما را مى‌بیند؟ سپس [مخفیانه‌] باز مى‌گردند. خدا نیز دل‌هایشان را [از حق‌] بازگرداند، زیرا آنها گروهى هستند که نمى‌فهمند
همانا شما را پیامبرى از خودتان آمد که رنج و زیان‌تان بر او گران است، به [هدایت‌] شما اصرار دارد و به مؤمنان دلسوز و مهربان است
پس اگر پشت کردند، بگو: خدا مرا بس است که معبودى جز او نیست، بر او توکل کردم و او صاحب عرش بزرگ است
الف، لام، را. اینها آیات کتاب حکمت‌آموز است
آیا براى مردم شگفت‌آور است که به مردى از خودشان وحى کردیم که: مردم را بترسان و مؤمنان را بشارت ده که نزد پروردگارشان پایگاهى رفیع دارند؟ کافران گفتند: بى‌تردید، این مرد افسونگرى آشکار است
پروردگار شما آن خدایى است که آسمان‌ها و زمین را در شش روز آفرید، آن‌گاه به عرش پرداخت. کار جهان را تدبیر مى‌کند. بى‌اجازه‌ى او شفاعتگرى نیست. این خداى یکتا پروردگار شماست، پس او را بپرستید. آیا پند نمى‌گیرید
بازگشت همه‌ى شما به سوى اوست. وعده‌ى خدا حق است. هموست که آفرینش را آغاز مى‌کند سپس آن را باز مى‌گرداند تا کسانى را که ایمان آورده و کارهاى شایسته کرده‌اند به انصاف جزا دهد. و کسانى که کافر شدند، به سزاى کفرشان آشامیدنى از آب جوشان و عذابى دردناک خواه
اوست کسى که خورشید را درخشان و ماه را تابان کرد و براى آن منزل‌هایى تقدیر نمود تا عدد سال‌ها و حساب [کارها] را بدانید. خدا اینها را جز به درستى نیافریده است. او آیات خود را براى قومى که مى‌دانند شرح مى‌دهد
به راستى در آمد و شد شب و روز و آنچه خدا در آسمان‌ها و زمین آفریده براى اهل تقوا نشانه‌هایى است
همانا کسانى که دیدار ما را باور ندارند و به زندگى دنیا دل خوش کرده و بدان دل آرام شده‌اند و کسانى که از آیات ما غافلند
آنها جایشان جهنم است به سزاى آنچه مى‌کرده‌اند
همانا کسانى که ایمان آوردند و کارهاى شایسته کردند، پروردگارشان به سبب ایمانشان آنها را هدایت مى‌کند. از پاى [قصرها] شان در بهشت‌هاى پر نعمت نهرها روان است
در آن جا دعایشان این است: بار خدایا! تو منزهى. و درودشان در آن جا سلام است، و پایان دعایشان این است: سپاس خداى را که پروردگار جهانیان است
اگر خدا با همان شتابى که مردم براى خود خیر را مى‌طلبند در رساندن شر به آنان تعجیل مى‌کرد، قطعا مرگشان فرا رسیده بود. پس کسانى را که دیدار ما را باور ندارند در طغیانشان رها مى‌کنیم تا سرگشته بمانند
و چون به آدمى گزندى رسد، ما را [در همه حال‌] به پهلو خفته یا نشسته و یا ایستاده مى‌خواند، و چون گرفتارى‌اش را برطرف ساختیم چنان مى‌رود که گویى اصلا ما را براى محنتى که بدو رسیده نخوانده است. این گونه براى اسرافکاران اعمالى که انجام مى‌دادند زینت داد
و همانا نسل‌هاى پیش از شما را هنگامى که ستم کردند هلاک نمودیم. پیامبرانشان دلایل آشکار برایشان آوردند، ولى بر آن نبودند که ایمان بیاورند. این گونه مردم بزهکار را جزا مى‌دهیم
آن‌گاه شما را پس از آنان در زمین جانشین کردیم تا بنگریم چگونه عمل مى‌کنید
و چون آیات ما که روشنگر است بر آنها خوانده مى‌شود، آنها که دیدار ما را باور ندارند مى‌گویند: قرآنى غیر از این بیاور یا آن را عوض کن، بگو: مرا نمى‌رسد آن را از پیش خود عوض کنم، من جز آنچه را که به من وحى مى‌شود پیروى نمى‌کنم. اگر پروردگارم را نافرمان
بگو: اگر خدا مى‌خواست آن را بر شما نمى‌خواندم و [خدا هم‌] شما را بدان آگاه نمى‌کرد. همانا پیش از این در میان شما عمرى زندگى کرده‌ام، چرا تعقل نمى‌کنید
پس کیست ستمکارتر از آن کس که بر خدا دروغ بندد یا آیات او را تکذیب کند؟ حقیقت این است که مجرمان رستگار نمى‌شوند
و غیر از خدا چیزهایى را مى‌پرستند که نه سودشان مى‌رساند و نه زیان، و مى‌گویند: اینها شفیعان ما در نزد خدایند. بگو: آیا خدا را از چیزى خبر مى‌دهید که در آسمان‌ها و زمین سراغ ندارد؟ او منزه و برتر است از آنچه شریک وى مى‌سازند
و مردم جز یک امت نبودند، پس اختلاف کردند. و اگر پیش‌تر حکم [مهلت‌] از جانب پروردگارت صادر نشده بود، قطعا در آنچه بر سرش اختلاف دارند میانشان فیصله داده شده بود [و همگى هلاک مى‌شدند]
و مى‌گویند: چرا معجزه‌اى [که ما مى‌خواهیم‌] از جانب پروردگارش بر او نازل نمى‌شود؟ بگو: علم غیب تنها از آن خداست، [شما که بهانه‌جوئى مى‌کنید] پس منتظر باشید که من هم با شما از منتظرانم
و چون مردم را پس از آسیبى که به ایشان رسیده رحمتى بچشانیم، به ناگاه آنها را مى‌بینى که در آیات ما مکر و بداندیشى مى‌کنند. بگو: مکر خدا سریع‌تر است، و مسلما رسولان ما (فرشتگان) آنچه مکر مى‌کنید مى‌نویسند
او کسى است که شما را در خشکى و دریا سیر مى‌دهد، تا وقتى که در کشتى باشید و به سبب بادى خوش [و موافق‌] آنها را به حرکت در آورد و به آن شاد گردند، ناگهان طوفان سختى بر آنها بوزد و موج از هر طرف بر آنها بتازد، و بدانند که در محاصره افتاده‌اند، در آن حا
پس همین که نجاتشان داد، ناگهان در زمین به ناحق سرکشى مى‌کنند. اى مردم! سرکشى شما فقط به زیان خود شماست. تنها بهره‌اى [کوتاه‌] از زندگى دنیا مى‌برید و عاقبت بازگشت شما به سوى ما خواهد بود، پس شما را از آنچه انجام مى‌دادید با خبر خواهیم کرد
در حقیقت مثل زندگى دنیا مثل بارانى است که از آسمان نازل کردیم، پس گیاهان زمین از آنچه مردم و چهارپایان مى‌خورند با آن در آمیخت، [و سیراب شد] تا چون زمین رونق و زینت خود را گرفت و صاحبان زمین احساس کردند که محصولات را در چنگ خود دارند، [به ناگاه‌] فرم
و خداوند به سراى سلامت [و بهشت‌] مى‌خواند و هر که را بخواهد به راه راست هدایت مى‌کند
براى آنان که کار نیک کرده‌اند عاقبت نیکوتر و بیش از آن هست، و سیه رویى و خوارى چهره‌هایشان را نمى‌گیرد. آنها اهل بهشتند و در آن جاودانه خواهند بود
و کسانى که کارهاى بد کردند، جزاى هر بدى همانند آن است و خوارى آنها را فرا مى‌گیرد. در مقابل خدا هیچ کس حامى آنها نیست. چنان شوند که گویى چهره‌هایشان با پاره‌هایى از شب ظلمانى پوشیده شده است. آنها اهل آتشند و در آن جاودانند
و روزى که همه آنها را گرد مى‌آوریم، آن‌گاه به کسانى که شرک ورزیده‌اند مى‌گوییم: شما و شریکانتان در جاى خود بایستید. سپس آنها را از هم جدا مى‌کنیم، و شریکان آنها مى‌گویند: [در حقیقت‌] شما ما را نمى‌پرستیدید [بلکه هواى نفس خود را مى‌پرستیدید]
و خدا به شهادت میان ما و شما کافى است. حقیقتا ما از عبادت شما بى‌خبر بودیم
آن جاست که هر کسى آنچه را از پیش فرستاده است بازیابد و [همه‌] به سوى خدا، مولاى حقیقى خود بازگردانده شوند و آنچه به دروغ مى‌ساختند از دستشان برود
بگو: کیست که از آسمان و زمین به شما روزى مى‌دهد؟ یا کیست مالک گوش‌ها و چشم‌ها و کیست که زنده را از مرده و مرده را از زنده بر مى‌آورد؟ و کیست که تدبیر امور مى‌کند؟ حتما خواهند گفت: خدا. بگو: پس چرا [از شرک‌] پرهیز نمى‌کنید
پس آن خداى یکتا، پروردگار حقیقى شماست، و از حق که بگذرى جز ضلال چیست؟ پس به کجا منحرف مى‌شوید
این گونه سخن پروردگارت در باره‌ى کسانى که نافرمانى [و لجاجت‌] کردند به حقیقت پیوست که آنها ایمان نخواهند آورد
بگو: آیا از معبودان شما کسى هست که آفرینش را آغاز کند و سپس آن را برگرداند؟ بگو: خداست که آفرینش را آغاز مى‌کند و باز آن را بر مى‌گرداند، پس به کجا منحرف مى‌شوید
بگو: آیا از معبودان شما کسى هست که به سوى حق رهبرى کند؟ بگو: خداست که به سوى حق رهبرى مى‌کند. پس آیا کسى که به سوى حق رهبرى مى‌کند سزاوارتر است مورد پیروى قرار گیرد یا کسى که راه نمى‌یابد مگر آن که هدایتش کنند؟ شما را چه شده است، چگونه حکم مى‌کنید
و بیشترشان فقط تابع گمانند، و گمان به هیچ وجه [آدمى را] از حقیقت بى‌نیاز نمى‌گرداند. همانا خدا به آنچه مى‌کنند داناست
و چنان نیست که این قرآن از جانب غیر خدا به دروغ ساخته شده باشد، بلکه تصدیق کتاب‌هایى است که پیش از آن آمده و شرح و توضیح آنهاست و تردیدى در آن نیست و از پروردگار جهانیان است
آیا مى‌گویند: آن را به دروغ ساخته است؟ بگو: اگر راست مى‌گویید، سوره‌اى مانند آن بیاورید و هر که را جز خدا مى‌توانید [به یارى‌] فراخوانید
بلکه چیزى را دروغ شمردند که به علم آن نرسیده‌اند و هنوز واقعیتش برایشان روشن نشده است. کسانى هم که پیش از آنان بودند همین گونه تکذیب کردند. پس بنگر عاقبت ستمگران چگونه بود
و برخى از آنان به قرآن ایمان مى‌آورند و برخى ایمان نمى‌آورند، و پروردگار تو مفسدان را بهتر مى‌شناسد
و اگر تو را تکذیب کردند، بگو: عمل من از آن من است و عمل شما از آن شماست، و شما از آنچه من انجام مى‌دهم به دورید و من از آنچه شما انجام مى‌دهید به دورم
و برخى از آنها [به ظاهر] به تو گوش فرا مى‌دهند، اما مگر تو مى‌توانى کران را شنوا کنى هر چند تعقل نکنند
و برخى از آنها به تو مى‌نگرند [ولى نمى‌بینند]، مگر تو کوران را هدایت توانى کرد هر چند که نبینند
خدا به مردم هیچ ستمى نمى‌کند، لیکن مردم به خودشان ستم مى‌کنند
و روزى که آنها را گرد مى‌آورد، چنان که گویى تنها ساعتى از روز در دنیا بوده‌اند، [در حدى که‌] یکدیگر را ببینند و شناسایى کنند. [بنابر این‌] کسانى که لقاى خدا را دروغ شمردند زیان کردند و هدایت نیافتند
و اگر پاره‌اى از آنچه را که به آنها وعده مى‌دهیم به تو نشان دهیم یا تو را بمیرانیم، در هر صورت بازگشتشان به سوى ماست، پس [بدانند که‌] خدا بر آنچه مى‌کنند ناظر است
و هر امتى را پیامبرى است، پس هنگامى که پیامبرشان بیاید [حجت بر آنها تمام و] میانشان به عدالت داورى مى‌شود و به آنها ستم نمى‌رود
و مى‌گویند: اگر راست مى‌گویید، این وعده چه وقت است
بگو: من براى خود زیان و سودى در اختیار ندارم مگر آنچه را که خدا بخواهد. هر امتى را اجلى محدود است که وقتى اجلشان به سر رسید، نه ساعتى از آن تأخیر کنند و نه پیشى گیرند
بگو: به من بگویید، اگر عذاب او شب یا روز به سراغتان بیاید [آیا مى‌توانید آن را دفع کنید]؟ پس مجرمان براى چه به [آن عذاب‌] عجله مى‌کنند
سپس آیا آن‌گاه که عذاب واقع شد به آن ایمان مى‌آورید؟ آیا حالا؟ در صورتى که قبلا [به تمسخر] شتاب در آن را مى‌خواستید
آن‌گاه به کسانى که ستم کردند گفته شود: عذاب ابدى را بچشید. آیا جز به کیفر آنچه مى‌کردید مجازات مى‌شوید
و از تو مى‌پرسند: آیا آن عذاب راست است؟ بگو: آرى! به خدا قسم که آن یقینا راست است و شما نمى‌توانید مانع آن شوید
و اگر هر کسى که ستم کرده، آنچه در زمین است از آن او باشد، حتما آن را [براى نجات خود] فدیه مى‌دهد، و هنگامى که عذاب را ببینند پشیمانى خود را نهان دارند و میانشان به انصاف داورى شود و ستمى بر آنها نرود
بدانید که هر چه در آسمان‌ها و زمین است از آن خداست. بدانید که وعده‌ى خدا حق است، ولى بیشترشان نمى‌دانند
او زنده مى‌کند و مى‌میراند و به سوى او برگردانده مى‌شوید
اى مردم! به راستى براى شما از جانب پروردگارتان موعظه‌اى آمده است و شفایى براى آنچه در دل‌هاست و هدایت و رحمتى براى مؤمنان
بگو: به فضل و رحمت خدا، باید خوشحال شوند که این از آنچه مى‌اندوزند بهتر است
بگو: به من بگویید، آن روزى‌هایى که خدا براى شما نازل کرده و شما برخى از آن را حرام و برخى را حلال قرار داده‌اید، آیا خدا به شما اجازه داده است یا بر خدا دروغ مى‌بندید
آنها که به خدا دروغ مى‌بندند به روز قیامت چه گمان مى‌برند [جز عذاب را؟] همانا خدا نسبت به مردم، صاحب کرم است اما بیشتر آنها سپاسگزار نیستند
در هیچ کارى وارد نمى‌شوى و هیچ قرآنى از جانب او نمى‌خوانى و هیچ عملى نمى‌کنید جز این که همان لحظه که بدان مى‌پردازید ما ناظر شماییم، و هموزن ذره‌اى در زمین و نه در آسمان از خداى تو پوشیده نیست، و نه کوچک‌تر از آن و نه بزرگ‌تر، مگر آن که در مکتوبى روش
آگاه باشید که اولیاى خدا را نه بیمى است و نه اندوهگین مى‌شوند
همانان که ایمان آوردند و پرهیزکارى مى‌کردند
براى ایشان در زندگى این دنیا و در آخرت بشارت است. وعده‌هاى خدا را تغییرى نیست. این است آن کامیابى بزرگ
سخن آنها تو را محزون نکند! عزت به تمامى از آن خداست، او شنواى داناست
آگاه باش که هر که در آسمان‌ها و هر که در زمین است از آن خداست، و کسانى که غیر از خدا شریکانى [براى او] مى‌خوانند، از چه پیروى مى‌کنند؟ آنها صرفا از پندار پیروى مى‌کنند و جز دروغ نمى‌گویند
اوست که شب را برایتان پدید آورد تا در آن بیارامید و روز را [چشم‌اندازى‌] روشن گردانید. بى‌تردید در اینها براى مردمى که مى‌شنوند نشانه‌هاست
گفتند: خدا فرزندى گرفته است، منزه است او. بى‌نیاز است او. آنچه در آسمان‌ها و آنچه در زمین است از آن اوست. شما بر این گفته حجت ندارید. آیا چیزى را که نمى‌دانید به خدا نسبت مى‌دهید
بگو: آنان که به خدا دروغ مى‌بندند، یقینا رستگار نمى‌شوند
برخوردارى [اندکى‌] در این دنیاست، سپس بازگشتشان به سوى ماست، آن‌گاه به خاطر این که کفر مى‌ورزیدند عذاب سختشان مى‌چشانیم
و خبر نوح را بر آنها بخوان، آن‌گاه که به قوم خود گفت: اى قوم من! اگر قیام و حضور من در میان شما و تذکراتم در باره‌ى آیات الهى بر شما گران آمده است، [باید بدانید که‌] من بر خدا توکل کرده‌ام پس کار و نیرو و معبودهایتان را یکجا کنید تا کارتان بر خودتان
و اگر پشت کردید، من از شما مزدى نخواستم، که مزد من جز بر خدا نیست و دستور یافته‌ام که از اهل تسلیم باشم
اما او را تکذیب کردند و ما او و کسانى را که در کشتى با او بودند نجات دادیم و آنها را جانشین [کافران‌] کردیم و کسانى را که آیات ما را تکذیب کردند غرق نمودیم. پس بنگر که عاقبت بیم داده شدگان چسان شد
آن‌گاه از پى او رسولانى را به سوى قومشان فرستادیم که برایشان حجت‌ها آوردند، ولى آنها بر آن نبودند تا به چیزى که قبلا تکذیبش کرده بودند ایمان بیاورند. ما بدین سان بر دل‌هاى متجاوزان مهر غفلت مى‌نهیم
آن‌گاه از پى آنان موسى و هارون را با آیات خویش به سوى فرعون و اشراف او فرستادیم، ولى آنها بزرگى کردند و قومى عصیانگر بودند
پس چون حق از نزد ما سویشان آمد، گفتند: به راستى این جادویى آشکار است
موسى گفت: آیا در باره‌ى حق، اکنون که براى شما آمده مى‌گویید: [این سحر است؟] در حالى که ساحران رستگار نمى‌شوند
گفتند: آیا به سوى ما آمده‌اى تا ما را از آیینى که پدرانمان را بر آن یافته‌ایم بازگردانى و در این سرزمین بزرگى مخصوص شما دو تن باشد؟ و ما هرگز به شما ایمان‌آور نیستیم
و فرعون گفت: همه جادوگران دانا و ماهر را پیش من آرید
و چون جادوگران آمدند، موسى به آنها گفت: آنچه قرار است بیفکنید، بیفکنید
چون بیفکندند، موسى گفت: آنچه آورده‌اید جادوست و خدا به زودى باطلش مى‌کند که خدا کار مفسدان را به سامان نمى‌رساند
و خدا با کلمات خویش حق را تثبیت مى‌کند، هر چند مجرمان خوش نداشته باشند
و جز گروهى از فرزندان قوم موسى به او ایمان نیاوردند، آن هم با ترسى از فرعون و اشراف وى که مبادا عقوبتشان کند. به راستى فرعون در [آن‌] سرزمین خیلى سرکش و از افراطکاران بود
و موسى گفت: اى قوم من! اگر به خدا ایمان آورده‌اید، فقط بر او توکل کنید اگر سر تسلیم دارید
گفتند: تنها بر خدا توکل کردیم. پروردگارا! ما را مایه آزمون و آزار قوم ستمگر قرار مده
و ما را به رحمت خویش از قوم کافر رهایى بخش
و به موسى و برادرش وحى کردیم که براى قوم خود در مصر خانه‌هایى ترتیب دهید و خانه‌هاى خویش را [به خاطر امنیت‌] رو به روى هم قرار دهید و نماز برپا دارید و مؤمنان را مژده ده
و موسى گفت: پروردگارا! تو فرعون و مهترانش را در زندگى دنیا زینت و مال و منال داده‌اى، پروردگارا، تا [بندگانت را] از راه تو گمراه کنند. پروردگارا! اموالشان را نابود و دل‌هایشان را سخت گردان که ایمان نیاورند تا عذاب دردناک را ببینند
فرمود: دعاى شما دو تن اجابت شد، پس استقامت کنید و به راه جاهلان نروید
و بنى اسرائیل را از دریا عبور دادیم. پس فرعون و سپاهش از سر ظلم و تجاوز آنها را دنبال کردند، تا چون غرق شدنش در رسید، گفت: ایمان آوردم که هیچ معبودى نیست جز همان که بنى اسرائیل به او ایمان آوردند و من از تسلیم شدگانم
آیا حالا [ایمان مى‌آورى؟] در حالى که پیش از این نافرمانى کردى و از تباهکاران بودى
ما امروز پیکرت را [از آب‌] مى‌رهانیم تا عبرت آیندگان شوى، و همانا بسیارى از مردم از آیت‌هاى ما بى‌خبرند
به راستى ما بنى اسرائیل را در جایگاهى راستین و شایسته جاى دادیم و از نعمت‌هاى پاکیزه روزیشان کردیم پس آنها اختلاف نکردند مگر پس از آن که علم برایشان حاصل شد. همانا پروردگار تو روز قیامت در باره‌ى آنچه اختلاف مى‌کردند میانشان حکم خواهد کرد
و اگر در آنچه به سوى تو نازل کرده‌ایم تردید دارى، از آنها که کتاب [آسمانى‌] پیش از تو را مى‌خوانند سؤال کن، [بدان که‌] حق از جانب پروردگارت به سوى تو آمده است، پس از تردید کنندگان مباش
و از کسانى که آیات خدا را تکذیب کردند مباش که از زیانکاران مى‌شوى
همانا کسانى که سخن پروردگارت (وعده‌ى عذاب) در باره‌ى آنها تحقق یافته است ایمان نمى‌آورند
گرچه هر گونه معجزه‌اى برایشان مى‌آمد [ایمان نمى‌آوردند] تا این که عذاب دردناک را ببینند
چرا هیچ شهرى نبود که [به موقع‌] ایمان بیاورد تا ایمان او سودش دهد؟ مگر قوم یونس که وقتى ایمان آوردند عذاب خوارى را در زندگى دنیا از آنها برداشتیم و تا مدتى [از زندگى دنیا] برخوردارشان کردیم
و اگر پروردگار تو مى‌خواست، قطعا کسانى که در زمین‌اند همه آنها یکسره [به اجبار] ایمان مى‌آوردند. حال آیا تو مردم را مجبور مى‌کنى که مؤمن شوند
و هیچ کس را نرسد که جز به اذن [و توفیق‌] خدا ایمان بیاورد، و [خدا] پلیدى را بر کسانى مى‌نهد که نمى‌اندیشند
بگو: بنگرید که در آسمان‌ها و زمین چه [آیت‌] هاست، ولى این آیت‌ها و هشدارها قومى را که ایمان نمى‌آورند سود نمى‌بخشد
پس آیا آنها جز نظیر سرگذشت کسانى را که پیش از آنها در گذشتند انتظار مى‌برند؟ بگو: منتظر باشید که من [نیز] با شما از منتظرانم
سپس [هنگام نزول عذاب‌] فرستادگان خود و کسانى را که گرویده‌اند نجات مى‌دهیم، زیرا بر عهده‌ى ماست که مؤمنان را نجات دهیم
بگو: اى مردم! اگر در دین من تردید دارید، [بدانید که‌] من آنهایى را که جز خدا مى‌پرستید نمى‌پرستم، بلکه خدایى را مى‌پرستم که جان شما را مى‌ستاند و فرمان یافته‌ام که از مؤمنان باشم
و [به من امر شده‌] که با گرایش به حق به این دین روى آور و هرگز از مشرکان مباش
و جز خدا چیزى را که سود و زیانى به تو نمى‌رساند مخوان، که اگر چنین کنى، در آن صورت قطعا از ستمکارانى
و اگر خدا زیانى به تو برساند، هیچ کس جز او برطرف کننده‌ى آن نیست، و اگر براى تو خیرى بخواهد، کرم او را هیچ بازدارنده‌اى نخواهد بود. آن را به هر کس از بندگانش که بخواهد مى‌رساند، و او آمرزنده‌ى مهربان است
بگو: اى مردم! پیام حق از جانب پروردگارتان براى شما آمده است. پس هر که هدایت پذیرد تنها به سود خویش هدایت مى‌شود و هر که گمراه شود فقط به زیان خود گمراه مى‌گردد، و من بر شما نگهبان نیستم
و از آنچه بر تو وحى مى‌شود پیروى کن و صبور باش تا خدا داورى کند، و او بهترین داوران است
الف، لام، را. کتابى است که آیات آن استحکام یافته، سپس از جانب حکیمى آگاه توضیح داده شده است
که جز خدا را نپرستید و من شما را از جانب او بیم دهنده و مژده رسانم
و دیگر این که از پروردگارتان آمرزش بخواهید سپس به درگاه او روى کنید تا شما را از بهره‌اى نیکو تا مدتى معین بهره‌مند سازد و به هر صاحب فضیلتى فضل او را [به تناسب کمالش‌] عطا کند. و اگر رویگردان شوید، من از عذاب روزى بزرگ بر شما بیمناکم
بازگشت شما به سوى خداست و او بر هر چیزى تواناست
آگاه باش که آنها سینه‌هاى خود را خم مى‌کنند [و سر به زیر مى‌اندازند] تا خود را از او [و شنیدن کلام خدا] پنهان دارند. آگاه باش، آن‌گاه که جامه‌هایشان را بر سر مى‌کشند [تا به خیال خود پنهان بمانند] خدا هر آنچه را نهان مى‌دارند یا عیان مى‌کنند، مى‌داند.
و هیچ جنبنده‌اى در زمین نیست جز آن که روزى آن بر خداست و قرارگاه اصلى و جایگاه موقت [و محل انتقال‌] آن را مى‌داند. همه در کتابى روشن موجود است
و اوست کسى که آسمان‌ها و زمین را در شش روز آفرید و عرش او بر آب بود، تا بیازماید که کدام یک از شما نیکوکارتر است. و اگر بگویى: شما پس از مرگ زنده مى‌شوید، مسلما کسانى که کافر شدند خواهند گفت: این جز سحرى آشکار نیست
و اگر عذاب را تا چند گاهى از آنان به تأخیر اندازیم، [به ریشخند] خواهند گفت: چه چیزى مانع آن مى‌شود؟ آگاه باش، روزى که عذابشان فرا رسد از آنها بازگردانده نشود، و آنچه مسخره‌اش مى‌کردند آنها را فرا گیرد
و اگر از جانب خود رحمتى به انسان بچشانیم، سپس آن را از وى سلب کنیم بسیار مأیوس مى‌شود و کفران مى‌ورزد
و اگر پس از محنتى که به او رسیده نعمتى به او بچشانیم، حتما خواهد گفت: گرفتارى‌ها از من دور شد [و دیگر بر نمى‌گردد] به راستى او سرمست و فخر فروش است
مگر کسانى که شکیبایى کردند و کارهاى شایسته انجام دادند که آنان را آمرزش و پاداشى بزرگ است
چه بسا [ابلاغ‌] برخى آیات را که به تو وحى مى‌شود [به خاطر عدم پذیرش آنها] ترک کنى و دلت از آن جهت که مى‌گویند: چرا بر او گنجى فرستاده نشده یا فرشته‌اى همراه او نیامده است، تنگ شود. ولى تو فقط هشدار دهنده‌اى و خدا بر همه چیز مراقب است
آیا مى‌گویند: این [قرآن‌] را به دروغ بافته است؟ بگو: اگر راست مى‌گویید [شما هم‌] ده- سوره‌ى ساخته شده همانند آن را بیاورید و غیر از خدا هر که را مى‌توانید فرا خوانید
پس اگر پاسخ شما را ندادند، بدانید که آنچه نازل شده به علم خداست و هیچ معبودى جز او نیست، پس آیا تسلیم مى‌شوید
هر که زندگى این دنیا و تجمل آن را بخواهد [مزد] اعمالشان را به تمامى در همین دنیا به آنها مى‌دهیم و چیزى از آن کم داده نمى‌شوند
اینان کسانى هستند که در آخرت جز آتش برایشان نخواهد بود و آنچه در دنیا انجام داده‌اند بر باد رفته و آنچه عمل مى‌کردند باطل است
آیا کسى که از جانب پروردگارش بر حجتى روشن است و شاهدى از [جانب خدا] در پى اوست، و پیش از او نیز کتاب موسى که پیشوا و رحمتى بود [گواه او است، دروغ مى‌بافد]؟ آنها [که در پى حقیقت‌اند] به آن ایمان مى‌آورند و هر که از گروه‌ها به آن کافر شود آتش وعده‌گا
و کیست ستمکارتر از آن کسى که بر خدا دروغ بندد؟ آنان بر پروردگارشان عرضه مى‌شوند، و شاهدان مى‌گویند: همین کسانند که بر پروردگارشان دروغ بستند. هان، لعنت خدا بر ظالمان باد
همانان که [مردم را] از راه خدا باز مى‌دارند و راه خدا را منحرف مى‌خواهند و آخرت را هم باور ندارند
آنها در زمین عاجز کننده‌ى خدا نبودند و جز خدا سرپرستى نداشتند. عذاب براى آنان دو چندان مى‌شود، که نه توان شنیدن [آیات حق را] داشتند و نه مى‌دیدند
آنها هستند که خویشتن را ارزان باختند و آنچه به دروغ برساخته بودند از دست دادند
و ناگزیر آنها در آخرت [از همه‌] زیانکارترند
بى‌گمان کسانى که ایمان آورده و کارهاى شایسته کردند و به پروردگارشان خاضعانه دل بستند، اهل بهشتند و در آن جاودانه خواهند بود
مثل این دو گروه مثل کور و کر و بینا و شنواست، آیا در مثل یکسانند؟ پس آیا پند نمى‌گیرید
و به راستى نوح را به سوى قومش فرستادیم، [که بگوید] من براى شما بیم‌رسانى آشکارم
که جز خدا را نپرستید همانا من از عذاب روزى دردناک بر شما بیمناکم
پس سران قومش که کافر شدند، گفتند: ما تو را جز بشرى مثل خود نمى‌بینیم، و نمى‌بینیم کسى جز فرومایگان ما بدون تأمل از تو پیروى کرده باشد، و نمى‌بینیم که شما را بر ما فضیلتى باشد، بلکه شما را دروغگو مى‌انگاریم
گفت: اى قوم من! به من بگویید اگر از پروردگارم حجتى روشن داشته باشم و مرا از نزد خود رحمتى داده باشد که بر شما پوشیده است، [باز هم مرا انکار مى‌کنید؟] آیا [مى‌توانیم‌] شما را به [پذیرفتن‌] آن مجبور سازیم، در حالى که از آن اکراه دارید
و اى قوم من! بر این [رسالت‌] مالى از شما درخواست نمى‌کنم، مزد من فقط با خداست، و کسانى را که ایمان آورده‌اند از خود نمى‌رانم [و] آنها قطعا خداى خویش را ملاقات خواهند کرد، و لیکن من شما را مردمى نادان مى‌بینم
و اى قوم من! اگر آنها را طرد کنم، چه کسى مرا در برابر خدا یارى خواهد کرد؟ آیا توجه نمى‌کنید
و به شما نمى‌گویم خزاین الهى نزد من است، و غیب هم نمى‌دانم و نمى‌گویم من فرشته‌ام، و در باره‌ى کسانى که در چشم شما خوار مى‌آیند، [مثل شما] نمى‌گویم که خدا هرگز خیرشان نخواهد داد. خدا به آنچه در ضمیر آنهاست آگاه‌تر است. [پس اگر طردشان کنم‌] من در آن ص
گفتند: اى نوح! واقعا با ما جدال کردى، و بسیار هم جدال کردى پس اگر راست مى‌گویى آنچه را به ما وعده مى‌دهى بر سر ما بیاور
گفت: تنها خداست که اگر بخواهد آن را براى شما مى‌آورد و شما عاجز کننده‌ى [او] نیستید
و اگر من بخواهم شما را اندرز دهم، در صورتى که خداوند [به سزاى کفرتان‌] بخواهد گمراهتان کند، اندرز من شما را سودى نخواهد بخشید. او پروردگار شماست و به سوى او بازگردانده مى‌شوید
آیا [در باره‌ى قرآن‌] مى‌گویند: آن را خود بافته است؟ بگو: اگر آن را بافته باشم، گناهم بر عهده‌ى من است و من از گناهانى که شما مى‌کنید بیزارم
و به نوح وحى شد که از قوم تو جز آنها که [تاکنون‌] ایمان آورده‌اند دیگر کسى ایمان نخواهد آورد، پس از آنچه مى‌کنند غمگین مباش
و کشتى را زیر نظر ما و به اشاره‌ى ما بساز، و در باره‌ى کسانى که ستم کردند با من سخن مگوى که آنها غرق شدنى هستند
و [نوح‌] کشتى را مى‌ساخت و هر بار که اشرافى از قومش بر او مى‌گذشتند مسخره‌اش مى‌کردند. گفت: اگر ما را مسخره کنید، ما [نیز] شما را همان‌گونه که مسخره مى‌کنید مسخره خواهیم کرد
به زودى خواهید دانست که عذاب [الهى‌] سراغ چه کسى مى‌آید که خوارش سازد و عذابى پایدار بر سرش فرود آید
تا آن‌گاه که فرمان ما در رسید و تنور جوشیدن گرفت، فرمودیم: از هر جفتى [از حیوانات‌] دو تا و خاندان خود را- مگر کسى که قبلا در باره‌ى او حکم صادر شده- و نیز کسانى را که ایمان آورده‌اند در کشتى سوار کن و جز عده‌ى کمى با او ایمان نیاوردند
و [نوح‌] گفت: در آن سوار شوید. به نام خداست حرکت آن و به نام خداست ایستادن آن [و] پروردگار من آمرزنده‌ى مهربان است
و آن [کشتى‌] آنها را در میان امواجى همچون کوه‌ها مى‌برد، و نوح پسرش را که در کنارى بود صدا زد: اى پسرک من! با ما سوار شو و با کافران مباش
گفت: به زودى به کوهى پناه خواهم برد که مرا از آب در امان نگاه دارد. [نوح‌] گفت: امروز از فرمان خداوند هیچ نگاه دارنده‌اى نیست مگر کسى که [خدا بر او] رحم کند. و موج میانشان حایل شد و از غرق شدگان گردید
و گفته شد: اى زمین! آب خود فرو بر، و اى آسمان بازایست، و آب فروشد و کار پایان یافت و [کشتى‌] بر جودى قرار گرفت و گفته شد: مرگ بر ستمگران
و نوح پروردگار خود را ندا کرد و گفت: پروردگارا! پسرم از خاندان من است و قطعا وعده‌ى تو راست است و تو بهترین داورانى
فرمود: اى نوح! در حقیقت او از کسان تو نیست، او عملى ناصالح است، پس چیزى را که بدان علم ندارى از من مخواه. من به تو اندرز مى‌دهم که مبادا از جاهلان باشى
گفت: پروردگارا! من به تو پناه مى‌برم که از تو چیزى بخواهم که بدان علم ندارم، و اگر مرا نیامرزى و بر من ترحم نکنى از زیانکاران مى‌شوم
گفته شد: اى نوح! [از کشتى‌] فرود آى با سلامت و برکاتى از ما بر تو و بر گروه‌هایى که با تواند، و گروه‌هایى نیز هستند که برخوردارشان خواهیم کرد، آن‌گاه عذاب دردناکى از ما به آنها خواهد رسید
این‌ها از خبرهاى غیب است که به تو وحى مى‌کنیم. پیش از این نه تو آن را مى‌دانستى و نه قوم تو. پس صبورى کن که عاقبت [نیک‌] از آن پرهیزکاران است
و به سوى قوم عاد، برادرشان هود را [فرستادیم‌]. گفت: اى قوم من! خدا را بپرستید که شما را هیچ خدایى جز او نیست، [و] شما [در شرک به خدا] دروغبافانى بیش نیستید
اى قوم من! براى این کار از شما مزدى نمى‌خواهم. مزد من فقط با آن کسى است که مرا آفرید. پس آیا تعقل نمى‌کنید
و اى قوم من! از پروردگار خویش آمرزش بخواهید و به درگاه او توبه کنید تا از آسمان بر شما باران پیاپى فرستد و نیرویى بر نیروى شما بیفزاید، و خلافکارانه روى برمتابید
گفتند: اى هود! براى ما دلیل روشنى نیاورده‌اى، و ما به گفته تو از خدایان خویش دست بردار نیستیم و ما هرگز تو را باور نداریم
[چیزى‌] جز این نمى‌گوییم که بعضى از خدایان ما به تو آسیب رسانده‌اند. گفت: من خدا را گواه مى‌گیرم و [شما نیز] شاهد باشید که من از آنچه شریک او مى‌کنید بیزارم
پس همگى [در باره‌] من نیرنگ کنید سپس مهلتم ندهید
بى‌گمان، من بر خداوند که پروردگار من و پروردگار شماست توکل کردم. هیچ جنبنده‌اى نیست مگر این که خداوند گیرنده‌ى زمام هستى اوست. به راستى پروردگار من بر راه راست است
پس اگر روى بگردانید، به یقین [بدانید] آنچه را که به منظور آن به سوى شما فرستاده شده‌ام به شما رساندم و پروردگار من قومى غیر از شما را جانشین [شما] خواهد کرد و به او ضررى نتوانید زد. بى‌شک پروردگار من حافظ هر چیزى است
و چون فرمان ما در رسید، هود و کسانى را که با او گرویده بودند به رحمتى از جانب خود نجات دادیم و آنها را از عذابى سخت رهانیدیم
و این [قوم‌] عاد بودند که آیات پروردگارشان را انکار کردند و فرستادگانش را نافرمانى نمودند و از فرمان هر جبار دشمن حق پیروى کردند
و [سر انجام‌] در این دنیا و روز قیامت با لعنت و نفرین بدرقه شدند. آگاه باشید که عادیان به پروردگارشان کافر شدند. اى طرد و هلاک باد بر عادیان، قوم هود
و به سوى [قوم‌] ثمود، برادرشان صالح را [فرستادیم‌]. گفت: اى قوم من! خدا را بپرستید که براى شما هیچ معبودى جز او نیست. اوست که شما را از زمین پدید آورد و شما را به عمران آن وا داشت. پس از او آمرزش بخواهید، آن‌گاه به درگاه او توبه کنید که پروردگار من [
گفتند: اى صالح! به راستى تو پیش از این میان ما مایه امید بودى، آیا ما را از پرستش آنچه پدرانمان مى‌پرستیدند باز مى‌دارى؟ و بى‌گمان ما از آنچه تو ما را بدان مى‌خوانى سخت دچار شکیم و [نسبت به آن‌] مرددیم
گفت: اى قوم من! چه مى‌گویید اگر [در این فراخوان‌] بر حجتى روشن از پروردگار خود باشم و از جانب خود رحمتى به من داده باشد، چه کسى در برابر خدا مرا یارى مى‌کند اگر او را نافرمانى کنم؟ پس شما مرا جز خسارت نمى‌افزایید
و اى قوم من! این ماده شتر خداست که براى شما معجزه‌اى است. پس بگذاریدش در زمین خدا بچرد و آسیبش نرسانید که عذابى زودرس شما را فرا خواهد گرفت
اما آن شتر را پى کردند و [صالح‌] گفت: سه روز در خانه‌هایتان بهره برید [تا عذاب فرا رسد]. این وعده‌اى بى‌دروغ است
پس همین که فرمان ما سر رسید، صالح و کسانى را که با او ایمان آورده بودند به رحمت خود از بلا و رسوایى آن روز نجات دادیم. به یقین پروردگار تو همو تواناى شکست‌ناپذیر است
و آن صیحه مرگبار کسانى را که ستم کرده بودند فرا گرفت و در خانه‌هایشان بر جاى مردند
[چنان که‌] گویا اصلا در آن جا نبوده‌اند. آگاه باشید که ثمودیان به پروردگارشان کافر شدند. هان! طرد و هلاک باد ثمودیان را
و به راستى فرستادگان ما براى ابراهیم مژده آوردند. گفتند: سلام بر تو. [او نیز در جواب‌] گفت: سلام بر شما. و طولى نکشید که گوساله‌اى بریان پیش آورد
و چون دید دستشان به غذا نمى‌رود آنها را غیر عادى یافت و از آنها احساس ترس کرد. گفتند: مترس که ما به سوى قوم لوط فرستاده شده‌ایم
و زن او ایستاده بود. [از خوشحالى‌] بخندید و ما وى را به اسحاق و از پى اسحاق به یعقوب مژده دادیم
گفت: اى واى بر من! آیا من فرزند مى‌آورم در حالى که پیرزنم و این شوهرم پیرمرد است؟ واقعا این چیز بسیار عجیبى است
گفتند: آیا از کار خدا تعجب مى‌کنى؟ رحمت خدا و برکات او بر شما خانواده است. همانا او ستوده‌ى بزرگوار است
پس وقتى ترس از ابراهیم برفت و بشارت به او رسید، در باره‌ى قوم لوط با ما [به قصد شفاعت‌] چون و چرا مى‌کرد
همانا ابراهیم بردبار و بسیار نیایشگر و توبه کار بود
اى ابراهیم! از این [درخواست‌] صرف نظر کن که فرمان پروردگارت آمده و عذابى برگشت ناپذیر به سراغشان خواهد آمد
و چون فرستادگان ما نزد لوط آمدند از [آمدن‌] آنان بدحال شد و در کارشان فرو ماند و گفت: امروز روز سختى است
و قوم او شتابان [به قصد مزاحمت مهمانان‌] به سوى او هجوم آوردند، در حالى که پیش از آن [هم‌] مرتکب زشتى‌ها مى‌شدند. [لوط] گفت: اى قوم من! اینان دختران منند آنان براى شما پاکیزه‌ترند [با آنها ازدواج کنید]، پس از خدا بترسید و مرا در کار مهمانانم رسوا مکن
گفتند: تو خوب مى‌دانى که ما را به دختران تو حاجتى نیست و تو خوب مى‌دانى که ما چه مى‌خواهیم
[لوط] گفت: اى کاش در برابر شما قدرتى مى‌داشتم یا به تکیه‌گاهى قوى پناه مى‌بردم
گفتند: اى لوط! ما فرستادگان پروردگار توییم. آنها هرگز به تو دست نخواهند یافت. پس پاسى از شب گذشته خانواده‌ات را حرکت ده و کسى از شما پشت سرش را نگاه نکند مگر زنت را که هر چه به آنها برسد به او نیز خواهد رسید. همانا موعد آنها صبح است. آیا صبح نزدیک نی
پس چون فرمان ما آمد، آن [شهر] را زیر و رو کردیم و بر آن سنگ‌هایى از سجیل پى‌درپى باراندیم
[سنگ‌هایى‌] که نزد پروردگارت نشاندار بود و آن از [سایر] ستمگران به دور نیست
و به سوى [اهل‌] مدین برادرشان شعیب را [فرستادیم‌]. گفت: اى قوم من! خداوند را بپرستید که براى شما جز او معبودى نیست، و پیمانه و ترازو را مکاهید، به راستى شما را در نعمت و خوشى مى‌بینم، ولى از عذاب روزى فراگیر بر شما بیمناکم
و اى قوم من! پیمانه و ترازو را به انصاف تمام دهید و از اجناس مردم نکاهید و در زمین سر به فساد بر مدارید
اگر مؤمن باشید آنچه خدا [از کسب حلال‌] براى شما باقى گذارده بهتر است و من بر شما نگاهبان نیستم
گفتند: اى شعیب! آیا نمازت تو را بر آن مى‌دارد که آنچه را پدرانمان مى‌پرستیدند رها کنیم یا در اموال خود هر طور که بخواهیم عمل نکنیم؟ همانا تو مردى بردبار و فرزانه‌اى [پس چرا ما را محدود مى‌کنى‌]
گفت: اى قوم من! چه مى‌گویید اگر از جانب پروردگارم دلیلى روشن داشته باشم و او مرا موهبتى نیکو (نبوت) عطا کرده باشد [آیا مى‌توانم از فرمانش سرپیچى کنم؟] من نمى‌خواهم در آنچه شما را از آن باز مى‌دارم خود خلاف آن کنم و تا آن جا که بتوانم جز اصلاح نمى‌خوا
و اى قوم من! دشمنى با من شما را بر آن ندارد [کارى کنید] که به شما آن رسد که به قوم نوح یا قوم هود یا قوم صالح رسید، و قوم لوط از شما چندان دور نیست
و از پروردگار خود آمرزش بخواهید، سپس به سوى او بازگردید که پروردگار من مهربان و دوستدار [بندگان‌] است
گفتند: اى شعیب! بسیارى از آنچه را که مى‌گویى نمى‌فهمیم و ما به راستى تو را در میان خود ناتوان مى‌بینیم، و اگر [به احترام‌] عشیره‌ات نبود سنگسارت مى‌کردیم، و تو بر ما غالب نیستى
گفت: اى قوم من! آیا عشیره‌ى من در نزد شما عزیزتر از خداست که او را پشت سر نهاده‌اید؟ بى‌تردید پروردگار من به آنچه مى‌کنید احاطه دارد
و اى قوم من! شما هر چه در توان دارید عمل کنید، من [نیز] عمل مى‌کنم. به زودى خواهید دانست که به چه کسى عذابى رسد که رسوایش کند؟ و دروغگو کیست؟ منتظر باشید که من نیز با شما منتظرم
و چون فرمان ما آمد، شعیب و کسانى را که با او ایمان آورده بودند به رحمت خویش نجات دادیم و کسانى را که ستم کرده بودند صیحه بگرفت و در خانه‌هایشان به رو افتادند [و هلاک شدند]
گویى هرگز در آن [خانه‌ها] نبوده‌اند. هان که طرد و هلاک باد [مردم‌] مدین را، همان گونه که ثمود هلاک شدند
و به راستى موسى را با آیات خود و حجتى روشن فرستادیم
به سوى فرعون و سران قوم وى، ولى آنها از فرمان فرعون پیروى کردند و فرمان فرعون هدایتگر نبود
روز قیامت پیشاپیش قومش مى‌رود و آنها را به آتش وارد مى‌کند، و بد جاى ورودى است
و در این دنیا و روز قیامت به لعنت بدرقه شدند، و بد عطایى نصیبشان شد
این از خبرهاى آن شهرهاست که آن را بر تو حکایت مى‌کنیم. برخى از آنها برپا هستند و برخى ویران شده‌اند
و ما به آنها ستم نکردیم، بلکه آنها [بودند که‌] به خودشان ستم کردند. پس چون فرمان پروردگارت آمد، خدایانى که به جاى خدا مى‌خواندند هیچ مشکلى را از آنها دور نکردند و جز بر هلاکشان نیفزودند
و این گونه است گرفتار کردن پروردگارت آن‌گاه که مردم شهرها را به سزاى ظلمشان گرفتار مى‌کند. بى‌تردید مجازات خداوند دردناک و سخت است
قطعا در این [یادآورى‌ها] براى کسى که از عذاب آخرت مى‌ترسد عبرتى است. آن [روز] روزى است که مردم براى آن گرد آورده شوند و آن [روز] روز حضور و شهود است
و ما آن را جز تا زمانى محدود به تأخیر نمى‌اندازیم
روزى فرا رسد که هیچ کس جز به اذن او سخن نگوید، پس بعضى از مردم تیره‌بخت و برخى نیکبخت‌اند
اما کسانى که تیره‌بخت شدند، برایشان در آتش ضجه و ناله است
تا آسمان‌ها و زمین برپاست در آن ماندگار خواهند بود، مگر آن که پروردگار تو بخواهد، که بى‌تردید خداى تو هر چه را خواهد کننده است
و اما کسانى که نیکبخت شدند، تا آسمان‌ها و زمین برپاست جاودانه در بهشت خواهند بود، مگر آن که پروردگارت بخواهد، که این عطایى قطع ناشدنى است
پس در مورد آنچه ایشان مى‌پرستند در تردید مباش. آنها جز مانند آنچه را که پدرانشان قبلا مى‌پرستیدند نمى‌پرستند و ما قطعا بهره‌ى آنها را کامل و بى‌کم و کاست خواهیم داد
و همانا ما به موسى کتاب [آسمانى‌] دادیم، پس در مورد آن اختلاف شد، و اگر پیش‌تر وعده‌ى [مهلت‌] از جانب خدا صادر نشده بود، حتما میانشان داورى مى‌شد، و همانا ایشان در باره‌ى آن سخت در شک و تردیدند
و قطعا پروردگارت [حاصل‌] اعمال همه را تماما به آنها خواهد داد، [و] او به آنچه مى‌کنند آگاه است
پس همان گونه که فرمان یافته‌اى پایدارى کن و نیز هر که با تو رو به سوى خدا آورده است. و سرکشى نکنید که او به آنچه مى‌کنید بیناست
و به کسانى که ستم کرده‌اند تمایل نشان ندهید که آتش [دوزخ‌] شما را مى‌گیرد در حالى که غیر از خدا شما را مولا و سرپرستى نیست و آن‌گاه یارى نخواهید شد
و در دو طرف روز و اوایل شب نماز را برپا دار، که نیکى‌ها بدى‌ها را از بین مى‌برد. این تذکرى براى پند گیرندگان است
و صبر کن که خدا پاداش نیکوکاران را ضایع نمى‌کند
از چه رو در میان نسل‌هاى پیش از شما خردمندانى نبودند که [مردم را] از فساد در زمین نهى کنند [تا گرفتار عذاب نشوند]؟ جز اندکى از کسانى از آنها که نجاتشان دادیم (پیامبران و پیروانشان). و کسانى که ستم کردند، [طبعا] به دنبال رفاه و خوشگذرانى رفتند و اهل
و از سنت خداى تو نبوده است که شهرها را در حالى که مردمش اصلاحگرند به ستم هلاک کند
و اگر پروردگار تو مى‌خواست، همه مردم را [به اجبار] یک امت [و بر یک دین‌] قرار مى‌داد، و حال آن که آنها همواره در اختلافند
مگر کسى که پروردگارت به او مرحمتى کند، و براى همین آنان را خلق کرده است، و سخن پروردگارت بر این رفته است که حتما جهنم را از جن و انس [نافرمان‌] یکسره پر خواهم کرد
و هر کدام از سرگذشت‌هاى پیامبران را که بر تو حکایت مى‌کنیم، چیزى است که دلت را بدان استوار مى‌گردانیم، و در این [سرگذشت‌ها] حق براى تو آمده و مؤمنان را اندرز و تذکرى است
و به کسانى که ایمان نمى‌آورند بگو: با هر امکانى که دارید عمل کنید که ما هم عمل خواهیم کرد
و منتظر باشید که ما نیز منتظریم
و نهان آسمان‌ها و زمین از آن خداست، و تمام کارها [سر انجام‌] به او بازگردانده مى‌شود. پس او را پرستش کن و بر او توکل نماى، و پروردگار تو از آنچه مى‌کنید غافل نیست
الف، لام، را. اینها آیات کتاب روشنگر است
ما آن را قرآنى عربى نازل کردیم، باشد که شما بیندیشید
ما بهترین سرگذشت را به موجب این قرآن که به تو وحى کردیم بر تو حکایت مى‌کنیم، و تو بى‌تردید پیش از آن از بى‌خبران بودى
[یاد کن‌] زمانى را که یوسف به پدرش گفت: اى پدر! همانا من در خواب یازده ستاره را با خورشید و ماه دیدم، آنها را دیدم که براى من سجده مى‌کنند. انى رأیت: اى پدر من! همانا من دیدم. رأیت (رأى): دیدم. احد عشر کوکبا: یازده ستاره. ساجدین جمع ساجد: سجده کنان.
[یعقوب‌] گفت: اى پسرک من! خوابت را براى برادرانت حکایت مکن که براى تو حیله‌اى مى‌اندیشند همانا شیطان براى انسان دشمنى آشکار است
و این گونه، پروردگارت تو را بر مى‌گزیند و از تعبیر خواب‌ها به تو مى‌آموزد و نعمتش را بر تو و بر خاندان یعقوب تمام مى‌کند، همان گونه که قبلا بر پدران تو ابراهیم و اسحاق تمام کرد. همانا پروردگار تو داناى حکیم است
به راستى در ماجراى یوسف و برادرانش براى سؤال کنندگان عبرت‌هاست
آن‌گاه که گفتند: یوسف و برادرش نزد پدرمان با آن که ما جمعى نیرومند هستیم محبوب‌ترند. قطعا پدر ما در گمراهى آشکارى است
یوسف را بکشید یا او را به سرزمینى [دور] بیندازید تا توجه پدرتان معطوف شما گردد و پس از او مردمى صالح باشید
یکى از آنها گفت: یوسف را مکشید. اگر کارى مى‌کنید، او را در نهانخانه چاه بیفکنید تا یکى از کاروان‌ها او را برگیرد
گفتند: اى پدر! تو را چه شده است که ما را بر یوسف امین نمى‌دانى در حالى که ما قطعا خیرخواه او هستیم؟
فردا او را با ما بفرست تا در چمن گردش و بازى کند و ما به خوبى نگهبان او خواهیم بود
گفت: این که او را ببرید، سخت مرا اندوهگین مى‌کند و مى‌ترسم از او غافل شوید و گرگ او را بخورد
گفتند: اگر گرگ او را بخورد با این که ما گروهى نیرومند هستیم، البته در این صورت ما زیانکار خواهیم بود
پس وقتى او را بردند و همداستان شدند تا او را در نهانخانه چاه بگذارند [چنین کردند]، و به او وحى کردیم که قطعا آنها را از این کارشان در حالى که نمى‌دانند خبرخواهى داد
و وقت غروب گریان نزد پدر خود آمدند
گفتند: اى پدر! ما رفتیم مسابقه دهیم و یوسف را پیش اثاث خود نهادیم، آن‌گاه گرگ او را خورد، ولى تو سخن ما را هر چند راستگو باشیم باور نخواهى کرد
و بر پیراهن وى خونى دروغین آوردند، [یعقوب‌] گفت: [نه‌]، بلکه نفس شما کارى را براى شما آراسته است. پس اینک صبرى نیکو [بهتر است‌]، و بر آنچه توصیف مى‌کنید از خداوند یارى مى‌خواهم
و کاروانى آمد و آب آورشان را فرستادند، پس او دلو خود را انداخت. گفت: مژده باد! این یک پسر بچه است. و او را به عنوان کالایى پنهان داشتند، و خدا به آنچه مى‌کردند آگاه بود
و او را به بهاى ناچیزى، چند درهمى، فروختند و در [مورد] آن بى‌رغبت بودند [چون مى‌دانستند صاحب دارد]
و آن کس از مصر که او را خریده بود به همسرش گفت: جایگاه او را گرامى بدار، شاید به حال ما سودمند باشد یا او را به فرزندى اختیار کنیم. و بدین گونه ما یوسف را در آن سرزمین تمکن بخشیدیم، و تا به او تأویل رؤیاها را بیاموزیم، و خدا بر کار خویش غالب است ول
و چون به حد رشد رسید، او را حکمت و دانش عطا کردیم، و نیکوکاران را چنین پاداش مى‌دهیم
و آن زنى که یوسف در خانه‌اش بود از او کام خواست، و درها را محکم بست و گفت: بیا که از آن توام. یوسف گفت: پناه بر خدا! او پروردگار من است [و] جایگاه مرا نیکو داشته است. قطعا ستمکاران رستگار نمى‌شوند
و آن زن آهنگ وى کرد، و یوسف نیز اگر برهان پروردگارش را ندیده بود آهنگ او مى‌کرد. [و وى را مى‌زد و متهم مى‌شد] چنین کردیم تا بدى و زشتکارى را از او بازگردانیم، او از بندگان خالص شده‌ى ما بود
و آن دو به سوى در از یکدیگر پیشى گرفتند، و زن پیراهن وى را از پشت بدرید، و در کنار در آقاى زن را یافتند. زن گفت: جزاى کسى که قصد بدى به خانواده‌ى تو کرده جز این که زندانى یا کیفر دردناکى شود چه خواهد بود
یوسف گفت: او از من کام خواست. و شاهدى از خانواده‌ى آن زن شهادت داد که اگر پیراهن او از جلو چاک خورده، زن راست گفته و او از دروغگویان است
و اگر پیراهنش از پشت دریده شده، زن دروغ گفته و او از راستگویان است
پس چون [شوهرش‌] دید پیراهن او از پشت چاک خورده گفت: بى‌شک، این از مکر شما زنان است، که مکر شما بزرگ است
اى یوسف! از این [پیشامد] درگذر، و اى زن تو نیز براى گناه خود استغفار کن که تو از خطاکاران بوده‌اى
و زنانى در شهر گفتند: زن عزیز از غلام خود کام مى‌خواهد و سخت دلداده‌ى او شده است، به راستى ما او را در گمراهى آشکارى مى‌بینیم
پس همین که [همسر عزیز] مکرشان را بشنید، در پى آنان فرستاد و محفلى برایشان آماده ساخت و به هر یک از آنها [میوه و] کاردى داد و به یوسف گفت: بر آنان درآى. پس چون زنان او را دیدند [حیران وى شده‌] بزرگش یافتند [و از شدت هیجان‌] دست‌هاى خود را بریدند و گفت
گفت: این همان است که در باره‌ى او ملامتم مى‌کردید. آرى، من از او کام خواستم و او خویشتن نگاه داشت، و اگر آنچه را دستورش مى‌دهم نکند، قطعا زندانى خواهد شد و حتما از حقیران خواهد گردید
[یوسف‌] گفت: پروردگارا! زندان براى من از آنچه مرا به آن مى‌خوانند محبوب‌تر است، و اگر مکرشان را از من بازنگردانى به سوى آنان میل خواهم کرد و از نادانان خواهم شد
پس پروردگارش دعاى او را اجابت کرد و مکر زنان را از او بگردانید. آرى او شنواى داناست
آن‌گاه پس از دیدن همه نشانه‌هاى [پاکى یوسف‌] به نظرشان رسید که او را تا چندى به زندان افکنند
و دو جوان با یوسف وارد زندان شدند. [روزى‌] یکى از آنها گفت: من خویشتن را به خواب دیدم که [انگور براى‌] شراب مى‌فشارم، و دیگرى گفت: من خود را به خواب دیدم که بر روى سرم نان مى‌برم و پرندگان از آن مى‌خورند، ما را از تعبیرش آگاه کن که ما تو را از نیکوکا
گفت: تا غذایى را که روزى خواهید شد برایتان بیاورند، من از تعبیر آن پیش از آن که وقوع یابد شما را آگاه مى‌سازم، و این از آن چیزهایى است که پروردگارم به من آموخته است. من آیین قومى را که به خداوند ایمان ندارند و منکر آخرتند رها کرده‌ام
و از آیین پدران خویش ابراهیم و اسحاق و یعقوب پیروى کرده‌ام. براى ما سزاوار نیست که چیزى را شریک خدا کنیم. این از کرم خدا بر ما و بر مردم است، ولى بیشتر مردم ناسپاسند
اى دو رفیق زندانى‌ام! آیا خدایان پراکنده بهترند یا خداى یگانه قهار
شما غیر خدا، جز نام‌هایى را که خود و پدرانتان آنها را نامیده‌اید، نمى‌پرستید که خداوند بر آن هیچ دلیلى نازل نکرده است. حکم فقط از آن خداست [و] فرمان داده است غیر او را نپرستید. این دین استوار است، ولى بیشتر مردم نمى‌دانند
اى دوستان زندانى من! اما یکى از شما خواجه خود را شراب مى‌دهد و اما دیگرى بردار مى‌شود و مرغان از سر او مى‌خورند. موضوعى که شما دو تن از من نظر خواستید قطعى و حتمى است
و به یکى از آن دو که مى‌دانست آزاد شدنى است گفت: مرا نزد صاحب خود یاد کن، ولى شیطان یادآورى او را در نزد صاحبش از خاطر وى برد، در نتیجه [یوسف‌] چند سالى در زندان ماند
و شاه گفت: من در خواب دیدم که هفت گاو فربه را هفت گاو لاغر مى‌خورند، و هفت خوشه سبز و هفت خوشه خشکیده‌ى دیگر. اى مهتران! اگر خواب تعبیر مى‌کنید، در باره‌ى خواب من نظر بدهید
گفتند: [اینها] خواب‌هاى آشفته است و ما به تعبیر خواب‌هاى آشفته آگاه نیستیم
و آن کس از آن دو زندانى که نجات یافته بود و پس از مدتى یوسف را به خاطر آورد گفت: من از تعبیر آن خبرتان مى‌دهم، پس مرا [به زندان‌] بفرستید
اى یوسف! اى مرد راستین! در باره‌ى این خواب که هفت گاو فربه را هفت گاو لاغر مى‌خورند و هفت خوشه سبز و هفت خوشه خشکیده‌ى دیگر، براى ما تعبیر کن تا نزد مردم برگردم شاید آنها [از تعبیر این خواب‌] آگاه شوند
گفت: هفت سال با جدیت و به طور متوالى مى‌کارید، پس هر چه درو کردید آن را در خوشه‌اش نگاه دارید، جز اندکى را که مى‌خورید
آن‌گاه پس از آن، هفت سال قحطى مى‌آید که آنچه از پیش براى آن سال‌ها کنار گذاشته‌اید مى‌خورند جز اندکى از آنچه ذخیره مى‌کنید
سر انجام پس از آن، سالى فرا مى‌رسد که باران فراوان نصیب مردم مى‌شود و در آن سال [بر اثر فراوانى، از میوه‌ها] عصاره مى‌گیرند
و پادشاه گفت: او را نزد من آورید. پس هنگامى که آن فرستاده نزد وى آمد، [یوسف‌] گفت: نزد آقاى خویش برگرد و از او بپرس ماجراى آن زنانى که دست‌هاى خود را بریدند چه بود؟ همانا پروردگار من به مکرشان آگاه است
پادشاه [به زنان‌] گفت: قصه شما آن دم که از یوسف کام خواستید چه بود؟ گفتند: منزه است خدا! ما از او هیچ بدى سراغ نداریم. زن عزیز گفت: اکنون حقیقت آشکار شد. من بودم که از او کام خواستم و بى‌شک او از راستگویان است
آن [به خاطر این است‌] تا او بداند که من در غیاب، به او خیانت نکردم و خدا کید خائنان را به جایى نمى‌رساند
و من خود را تبرئه نمى‌کنم، چرا که مسلما نفس [آدمى‌] پیوسته به بدى‌ها امر مى‌کند، مگر آن که پروردگارم رحم کند. همانا پروردگار من آمرزنده‌ى مهربان است
و شاه گفت: او را نزد من آورید تا وى را [ندیم‌] ویژه‌ى خود سازم. پس چون با وى به سخن پرداخت گفت: تو امروز نزد ما صاحب مقام و مورد اعتمادى
[یوسف‌] گفت: سرپرستى خزانه‌هاى [این‌] سرزمین را به من بسپار که من نگهبانى کاردانم
و بدین گونه یوسف را در [آن‌] سرزمین قدرت دادیم که در هر جا از آن مى‌خواست منزل مى‌کرد. [و همه جا نفوذ داشت‌] ما رحمت خود را به هر کس بخواهیم ارزانى مى‌داریم و اجر نیکوکاران را ضایع نمى‌سازیم
و البته اجر آخرت براى کسانى که ایمان آوردند و پرهیزکارى مى‌کردند [از این هم‌] بهتر است
و برادران یوسف [به مصر] آمدند و بر او وارد شدند او آنان را شناخت ولى آنها وى را نشناختند
و چون توشه آنها را آماده کرد، گفت: [نوبت آینده‌] آن برادرى را که از پدر دارید نزد من آورید. مگر نمى‌بینید که من پیمانه را تمام مى‌دهم و من بهترین میزبانانم
پس اگر او را نزد من نیاورید پیش من پیمانه‌اى نخواهید داشت و به من نزدیک نشوید
گفتند: او را [با هر ترفندى‌] از پدرش خواهیم خواست و حتما این کار را مى‌کنیم
یوسف به غلامان خود گفت: [پرداختى و] سرمایه آنها را در بارهایشان بگذارید تا پس از بازگشت به خانواده‌ى خویش آن را بشناسند، شاید که [دوباره‌] برگردند
و چون نزد پدرشان بازگشتند، گفتند: اى پدر! پیمانه [و سهم غله‌] از ما منع شد. برادرمان را با ما بفرست تا سهم خویش بگیریم، و ما حتما نگهبان او خواهیم بود
[یعقوب‌] گفت: آیا در باره‌ى او از شما خاطر جمع باشم همان طور که پیش‌تر در باره‌ى برادرش به شما اطمینان کردم؟ [ولى‌] خداوند بهترین حافظ است و او مهربان‌ترین مهربانان است
و هنگامى که بارهاى خود را باز کردند، دیدند که سرمایه‌شان پس داده شده است. گفتند: اى پدر! دیگر چه مى‌خواهیم؟ این سرمایه ماست که به ما پس داده‌اند. [بگذار برویم‌] براى کسان خود آذوقه مى‌آوریم و برادرمان را [نیز] حفاظت مى‌کنیم و [با بردن او] یک بار شتر
گفت: هرگز او را با شما نخواهم فرستاد تا به من پیمان اکید از خدا بدهید که او را حتما نزد من خواهید آورد، مگر آن که گرفتار حادثه‌اى شوید. پس چون پیمان خود را بدو دادند، گفت: خدا بر آنچه مى‌گوییم و کیل [و شاهد] است
و گفت: اى پسران من! از یک دروازه داخل نشوید و از دروازه‌هاى مختلف وارد شوید، و من شما را از [تقدیر] خدا حتى اندکى بى‌نیاز نمى‌کنم. حکم، حکم خداست و من بر او توکل کرده‌ام، و اهل توکل باید تنها بر او توکل کنند
و چون از آن جا که پدرشان دستور داده بود وارد شدند، [این ترفند] هیچ حادثه الهى را نمى‌توانست از آنها دور سازد، جز این که نیازى در روح یعقوب را برآورده کرد [و خشنودش نمود]، و او با تعالیم ما بسیار دانا بود، ولى اکثر مردم نمى‌دانند
و هنگامى که بر یوسف وارد شدند، برادرش [بنیامین‌] را به نزد خود جاى داد و گفت: همانا من برادر توام، پس از کارهایى که [برادرانت‌] مى‌کردند غمگین مباش
پس چون بارهایشان را آماده کرد، جام را در باردان برادرش نهاد. آن‌گاه منادى بانگ در داد: اى کاروانیان! بى‌گمان شما دزد هستید
آنان رو به سویشان کردند و گفتند: چه گم کرده‌اید
گفتند: پیمانه شاه را گم کرده‌ایم، و براى هر کس که آن را بیاورد یک بار شتر خواهد بود، و من [منادى‌] ضامن آن هستم
گفتند: به خدا سوگند، شما خوب مى‌دانید که ما نیامده‌ایم در این سرزمین فساد کنیم، و ما دزد نبوده‌ایم
گفتند: پس اگر دروغ گفته باشید کیفر دزد چیست
گفتند: سزایش آن است که هر که [جام‌] در بار وى یافت شد او خودش سزاى آن است. ما ستمکاران را این گونه کیفر مى‌دهیم
آن‌گاه [یوسف‌] پیش از بار برادرش، به جست و جوى بار آنان پرداخت سپس آن [جام‌] را از بار برادرش [بنیامین‌] بیرون آورد. [آرى‌] این گونه یوسف را تدبیر آموختیم، زیرا در آیین شاه نمى‌توانست برادرش را بازداشت کند، مگر این که خدا بخواهد [و چنین راهى به او نش
گفتند: اگر او دزدى کرده [تعجب ندارد]، پیش از این برادرش نیز دزدى کرده بود. یوسف این سخن [تلخ‌] را در دل نگاه داشت و به رویشان نیاورد. گفت: وضع شما بدتر [از این‌] است، و خدا به آنچه توصیف مى‌کنید آگاه‌تر است
گفتند: اى عزیز! او پدرى سالخورده دارد، پس یکى از ما را به جاى او بگیر، که ما تو را از نیکوکاران مى‌بینیم
گفت: پناه بر خدا که جز آن کس را که کالاى خود را نزد وى یافته‌ایم بازداشت کنیم، زیرا در این صورت حتما ستمکار خواهیم بود
پس چون از او نومید شدند، نجواکنان کنار کشیدند. بزرگشان گفت: مگر نمى‌دانید که پدرتان از شما به نام خدا پیمان اکید گرفته است و قبلا هم در حق یوسف چه تقصیرى کرده‌اید؟ پس من هرگز از این جا خارج نمى‌شوم تا پدرم به من رخصت دهد یا این که خداوند در حق من حک
پیش پدرتان بازگردید و بگویید: اى پدر! پسرت دزدى کرده است، و ما جز به آنچه مى‌دانستیم گواهى ندادیم، و نگاهبان غیب هم نبودیم
و از مردم شهرى که در آن بودیم و کاروانى که همراهش آمدیم جویا شو، و ما قطعا راستگو هستیم
گفت: [چنین نیست‌] بلکه نفس شما کارى را براى شما آراسته است. صبرى جمیل [لازم است‌] امید که خداوند همه آنها را سوى من باز آورد، که او داناى حکیم است
و از آنها روى گرداند و گفت: اى افسوس بر یوسف! و همچنان که اندوه خود را فرو مى‌خورد، چشمانش از غصه سپید شد
گفتند: به خدا سوگند، تو پیوسته یوسف را یاد مى‌کنى تا سر انجام یا بیمارى شوى یا خود را هلاک کنى
گفت: من شرح درد و اندوه خویش را تنها با خدا مى‌گویم، و از خداوند چیزى مى‌دانم که شما نمى‌دانید
اى پسران من! بروید و از یوسف و برادرش جست و جو کنید و از رحمت خدا نومید نشوید، که از رحمت خداوند جز کافران نومید نمى‌شوند
پس چون برادران بر او وارد شدند، گفتند: هان اى عزیز! ما و کسانمان را فقر و قحطى گرفته و سرمایه‌اى ناچیز آورده‌ایم، پس پیمانه ما را کامل کن و به ما صدقه بده که خدا صدقه دهندگان را پاداش مى‌دهد
گفت: آیا دانستید با یوسف و برادرش چه کردید آن‌گاه که جاهل بودید
گفتند: آیا واقعا تو همان یوسفى؟ گفت: آرى، من یوسفم و این برادر من است. به راستى خدا بر ما منت نهاده است. بى‌گمان هر که تقوا و صبر پیشه کند، خدا پاداش نیکوکاران را تباه نمى‌کند
گفتند: به خدا سوگند که واقعا خدا تو را بر ما برترى داده و ما جدا خطاکار بوده‌ایم
گفت: امروز ملامتى بر شما نیست. خدا شما را مى‌آمرزد و او مهربان‌ترین مهربانان است
این پیراهن مرا ببرید و بر صورت پدرم بیفکنید تا بینا شود، و کسان خود را همگى نزد من آورید
و چون کاروان [از مصر] به راه افتاد، پدرشان گفت: اگر مرا به کم خردى متهم نکنید، من بوى یوسف را مى‌شنوم
گفتند: به خدا سوگند که تو هنوز در خطاى سابق خود هستى
پس چون مژده‌رسان آمد، آن پیراهن را بر صورت او انداخت و او بینا شد. گفت: آیا به شما نگفتم که من از [الطاف‌] خدا آن مى‌دانم که شما نمى‌دانید
گفتند: اى پدر! براى گناهان ما آمرزش بخواه که ما خطاکار بوده‌ایم
گفت: به زودى از پروردگارم براى شما آمرزش خواهم خواست که بى‌تردید او آمرزنده‌ى مهربان است
پس چون بر یوسف وارد شدند، پدر و مادر خود را به آغوش کشید و گفت: وارد مصر شوید که به خواست خدا در امان خواهید بود
و پدر و مادر خود را بر تخت نشاند و همه آنها در برابر او به سجده افتادند و یوسف گفت: اى پدر! این تعبیر خوابى است که قبلا دیده بودم و اینک پروردگارم آن را راست گردانید، و به من احسان نمود که مرا از زندان بیرون آورد و شما را از بادیه [کنعان به این جا]
پروردگارا! تو به من بهره‌اى از فرمانروایى دادى و راز تعبیر خواب‌ها به من آموختى. اى پدید آورنده‌ى آسمان‌ها و زمین! تو در دنیا و آخرت مولاى منى، مرا مسلمان بمیران و قرین شایستگان ساز
این از خبرهاى مهم غیب است که به تو وحى مى‌کنیم، و تو هنگامى که آنان در کار خویش همداستان شدند و حیله مى‌کردند نزدشان نبودى
و بیشتر مردم، هر چند که تو اصرار داشته باشى، مؤمن نخواهند شد
و تو بر این کار پاداشى از آنها نمى‌خواهى. این [قرآن‌] جز پندى براى جهانیان نیست
و چه بسیار نشانه‌ها در آسمان‌ها و زمین است که بر آنها مى‌گذرند در حالى که از آنها رویگردانند [و توجه نمى‌کنند]
و بیشترشان به خدا ایمان نمى‌آورند جز این که همچنان مشرکند
آیا ایمن از آنند که عذاب فراگیر خدا به ایشان رسد، یا قیامت ناگهان آنها را در حال بى‌خبرى دریابد
بگو: این راه من است. من و پیروانم از روى بصیرت [مردم را] به سوى خدا دعوت مى‌کنیم، و خدا پاک و منزه است و من از مشرکان نیستم
و پیش از تو [نیز] نفرستادیم جز مردانى از اهل شهرها را که به آنان وحى مى‌کردیم. آیا در زمین گردش نکردند تا عاقبت کار کسانى را که پیش‌تر بوده‌اند بنگرند؟ و قطعا سراى آخرت براى پارسایان بهتر است. آیا نمى‌اندیشید
تا آن جا که فرستادگان [از ایمان کافران‌] نومید شدند و [مردم‌] پنداشتند که به آنها دروغ گفته شده، در این هنگام یارى ما به آنها رسید. پس هر که را خواسته بودیم نجات یافت، و عذاب ما از قوم گنهکار برگشت ندارد
البته در سرگذشت آنها براى خردمندان درس عبرتى است. این [قرآن‌] سخنى نیست که ساخته شده باشد، بلکه تصدیق کننده‌ى آن [کتابى‌] است که پیش روى آن است، و شرح و بیان هر چیز است، و هدایت و رحمتى است براى مردمى که ایمان مى‌آورند
الف، لام، میم، را. این آیات کتاب [خدا] است، و آنچه از پروردگارت به سوى تو نازل شده حق است، ولى بیشتر مردم ایمان نمى‌آورند
خداوند کسى است که آسمان‌ها را بدون ستون‌هایى که ببینید برافراشت. آن‌گاه به عرش پرداخت و خورشید و ماه را مسخر کرد. هر یک براى مدتى معین روانند. [خداوند] کارها را تدبیر مى‌کند و آیات خود را شرح مى‌دهد، امید که به لقاى پروردگارتان یقین کنید
و اوست که زمین را بگسترد و در آن کوه‌هاى استوار و رودها پدید آورد، و در آن از هر گونه میوه‌اى جفت جفت آفرید. شب را بر روز مى‌پوشاند. قطعا در اینها آیاتى است براى مردمى که تفکر کنند
و در زمین قطعه‌هایى در کنار هم قرار دارد [که با هم متفاوتند] و باغ‌هایى از انگور و زراعت و نخل‌هایى از یک ریشه و غیر یک ریشه، که همه آنها با یک آب سیراب مى‌شوند، و بعضى را بر بعضى دیگر در محصول برترى مى‌دهیم. بى‌گمان در اینها براى مردمى که تعقل مى‌کنن
و اگر تعجب کنى، سخن آنها عجب است که: آیا وقتى خاک شدیم، واقعا به آفرینش تازه‌اى وارد مى‌شویم؟ اینان کسانى هستند که به پروردگارشان کافر شدند و زنجیرها در گردنشان است، و آنها اهل آتشند و در آن ماندگار خواهند بود
و از تو پیش از نیکى بدى را به شتاب مى‌خواهند، با این که پیش از آنها عقوبت‌ها [ى عبرت‌آموز] نازل شده است. همانا پروردگار تو نسبت به مردم با وجود ظلمشان صاحب آمرزش است، و [در عین حال‌] پروردگار تو سخت کیفر است
و آنان که کافر شدند مى‌گویند: چرا معجزه‌اى از جانب پروردگارش بر او نازل نمى‌شود؟ [اى پیامبر!] تو فقط هشدار دهنده‌اى و هر قومى را راهنمایى است
خدا مى‌داند هر ماده‌اى چه بارى [در رحم‌] دارد، و آنچه را که رحم‌ها مى‌کاهند یا مى‌افزایند نیز مى‌داند، و هر چیزى نزد او به اندازه است
داناى نهان و آشکار، و بزرگ و بلند مرتبه است
[براى او] یکسان است، از شما هر که سخن نهان دارد و هر که آن را آشکار کند، و آن که به شب پنهان باشد و در روز راه رود
و براى انسان تعقیب کنندگانى [از فرشتگان‌] است که او را از پیش رو و پشت سر به امر خدا حفاظت مى‌کنند. بى‌تردید خداوند سرنوشت قومى را تغییر نمى‌دهد تا آنها وضع خود را تغییر دهند. و چون خدا براى قومى بدى خواهد، آن را بازگشتى نیست، و جز خدا کارسازى براى آ
او کسى است که برق را براى بیم و امید به شما نشان مى‌دهد و ابرهاى سنگین را پدید مى‌آورد
و رعد به حمد او و فرشتگان [جملگى‌] از بیم او تسبیح مى‌گویند، و صاعقه‌ها را مى‌فرستد و هر که را بخواهد بدان آسیب مى‌رساند، ولى آنها [با مشاهده‌ى این آیات‌] باز هم در باره‌ى خدا مجادله مى‌کنند در حالى که او سخت کیفر است
دعوت حق [و راستین‌] از آن اوست، و معبودهایى را که به جاى خدا مى‌خوانند هیچ جوابى به آنها نمى‌دهند، مگر مانند کسى که دو دستش را به سوى آب باز کرده که آب به دهانش رسد، اما نمى‌رسد، و دعوت کافران جز در گمراهى نیست
و هر که در آسمان‌ها و زمین است، خواه و ناخواه، و [همچنین‌] سایه‌هایشان، بامدادان و شامگاهان براى خدا سجده مى‌کنند
بگو: پروردگار آسمان‌ها و زمین کیست؟ بگو: خدا. بگو: پس چرا غیر او سرپرستانى گرفته‌اید که اختیار سود و زیان خود را ندارند؟ بگو: آیا کور و بینا یکسانند؟ یا تاریکى‌ها و نور برابرند؟ آیا براى خدا همتایانى قرار داده‌اند که مانند آفرینش او آفریده‌اند و این
از آسمان آبى فرو فرستاد، پس دره‌ها و مسیل‌ها به وسعت خود جارى شدند، و سیلاب، کف بالا آمده‌اى برداشت، و از آنچه [از فلزات‌] بر آتش ذوب مى‌کنند تا زیور و کالایى سازند نیز مانند آن کفى است. خداوند حق و باطل را چنین مثل مى‌زند. اما کف به کنار مى‌رود، ول
کسانى که پروردگارشان را اجابت کردند براى آنها بهترین [پاداش‌] است، و کسانى که او را اجابت نکردند، اگر همه آنچه در زمین است و همانندش از آن آنها باشد، حتما آن را براى بازخرید خویش خواهند داد. آنها را حساب بدى است و جایشان دوزخ است و بد آرامگاهى است
پس آیا کسى که مى‌داند آنچه از جانب پروردگارت به سوى تو نازل شده حق است، مانند آن کسى است که کور [دل‌] است؟ فقط خردمندان متذکر مى‌شوند
همانان که به عهد خدا وفا مى‌کنند و پیمان [خدا] را نمى‌شکنند
و کسانى که هر آنچه را خداوند به پیوستن آن فرمان داده مى‌پیوندند و از پروردگارشان مى‌ترسند و از بدى حساب بیم دارند
و کسانى که براى طلب رضاى پروردگارشان صبورى کردند و نماز برپا داشتند و از آنچه روزیشان دادیم در نهان و عیان انفاق کردند، و بدى را به نیکى برطرف ساختند، نیک فرجامى سراى آخرت براى آنهاست
بهشت‌هاى جاودانى که آنها با پدران و همسران و فرزندانشان که درستکارند در آن داخل مى‌شوند، و فرشتگان از هر درى بر آنها وارد مى‌شوند
[و مى‌گویند:] سلام بر شما به خاطر صبرتان. پس چه نیک است فرجام آن سراى
و کسانى که پیمان خدا را پس از تحکیم آن مى‌شکنند، و آنچه را خدا به پیوستن آن فرمان داده مى‌گسلند و در زمین فساد مى‌کنند، آنها برایشان لعنت است و آنان راست بد فرجامى سراى آخرت
خداوند روزى را براى هر که بخواهد وسعت مى‌دهد یا تنگ مى‌کند، و آنها به زندگى دنیا سرمست شدند، در حالى که زندگى دنیا در برابر آخرت جز متاعى اندک نیست
و کسانى که کافر شدند مى‌گویند: چرا از جانب پروردگارش معجزه‌اى بر او نازل نشد؟ بگو: خداست که هر که را بخواهد بى‌راه مى‌گذارد و هر که را توبه کند و باز گردد، به سوى خویش هدایت مى‌کند
همانان که ایمان آوردند و دل‌هایشان به یاد خدا آرام مى‌گیرد. آگاه باش که با یاد خدا دل‌ها آرام گیرد
کسانى که ایمان آوردند و کارهاى شایسته کردند، پاکیزه‌ترین [زندگى‌] و سر انجام نیکو براى آنهاست
بدین گونه تو را در میان امتى فرستادیم که پیش از آن امت‌هایى گذشته‌اند، تا آنچه را به تو وحى کرده‌ایم بر آنها بخوانى، در حالى که آنها به خداى رحمان کافر مى‌شوند. بگو: او پروردگار من است. معبودى جز او نیست. بر او توکل کرده‌ام و رویکرد من به سوى اوست
و اگر قرآنى بود که کوه‌ها بدان به راه مى‌افتادند یا زمین بدان تکه تکه مى‌گردید یا مردگان با آن به سخن مى‌آمدند [باز ایمان نمى‌آوردند]، بلکه رشته همه کارها به دست خداست. آیا کسانى که ایمان آورده‌اند [از ایمان اینان‌] مأیوس نشده [و ندانسته‌] اند که اگ
و بى‌گمان فرستادگان پیش از تو نیز مسخره شدند، پس به کسانى که کافر شدند مهلت دادم، آن‌گاه آنها را عقوبت کردم پس [بنگر که‌] عقوبت من چگونه بود
آیا کسى که مراقب عملکرد هر فردى است [شریک دارد]؟ و حال آن که براى خدا شریکانى قرار دادند. بگو: آنها را [به اوصافشان‌] نام ببرید آیا چیزى را به او خبر مى‌دهید که از وجود آن در زمین بى‌خبر است یا سخنى سطحى و بیهوده مى‌گویید؟ آرى، در نظر کافران مکرشان ز
براى آنها در زندگى دنیا عذابى است، و عذاب آخرت قطعا دشوارتر است، و ایشان را در برابر خدا هیچ حافظى نیست
وصف بهشتى که به پرهیزکاران وعده داده شده این است که از زیر درختانش نهرها جارى است [و] میوه‌ها و سایه‌اش دائمى است. این سر انجام تقواپیشگان است، و عاقبت کافران دوزخ است
و کسانى که به آنان کتاب آسمانى داده‌ایم، از آنچه به تو نازل شده شاد مى‌شوند، و برخى از گروه‌ها بخشى از آن را انکار مى‌کنند. بگو: جز این نیست که من دستور یافته‌ام خدا را بپرستم و به او شرک نورزم. به سوى او دعوت مى‌کنم و بازگشت من به سوى اوست
و بدین‌سان این [قرآن‌] را فرمانى به زبان عربى نازل کردیم، و اگر پس از دانشى که براى تو آمده، از هوس‌هاى آنها پیروى کنى، در برابر خدا هیچ دوست و مدافعى نخواهى داشت
و همانا پیش از تو نیز رسولانى فرستادیم و براى آنها همسران و فرزندانى قرار دادیم، و هیچ پیامبرى را نرسد که معجزه‌اى بیاورد جز به اذن خدا. و براى هر زمانى نوشته‌اى [و براى هر امرى موعدى‌] است
خدا آنچه را خواهد محو مى‌کند و [آنچه را خواهد] تثبیت مى‌کند، و اصل کتاب نزد اوست
و اگر پاره‌اى از آنچه را که به آنها وعده مى‌دهیم به تو نشان دهیم یا تو را [پیش از کیفرشان‌] بمیرانیم، جز این نیست که بر تو ابلاغ است و بر ما حساب
آیا ندیدند که ما پیوسته به سراغ زمین مى‌آییم و از اطراف آن مى‌کاهیم [و تمدن‌ها و شخصیت‌هاى آنها را از بین مى‌بریم‌]؟ و خداست که حکم مى‌کند و حکم او را هیچ تأخیر اندازه‌اى نیست، و او سریع الحساب است
و پیش از آنها نیز کسانى طرح‌ها و نقشه‌ها کشیدند، ولى تمام نقشه‌ها و تدبیرها از آن خداست که مى‌داند هر کسى چه مى‌کند. و کافران به زودى خواهند دانست عاقبت سراى آخرت از آن کیست
و کسانى که کافر شدند مى‌گویند: تو پیامبر نیستى. بگو: شهادت خدا و آن کسى که علم کتاب نزد اوست میان من و شما کافى است
الف، لام، را. [این‌] کتابى است که آن را به سوى تو نازل کردیم تا مردم را به اذن پروردگارشان از تاریکى‌ها به سوى روشنایى در آورى، به راه آن شکست‌ناپذیر ستوده
خدایى که هر چه در آسمان‌ها و هر چه در زمین است از آن اوست، و واى بر کافران از عذابى سخت
همانان که زندگى دنیا را بر آخرت ترجیح مى‌دهند و از راه خدا باز مى‌دارند و آن را منحرف مى‌خواهند. آنها سخت در گمراهى هستند
و ما هیچ پیامبرى را جز به زبان قومش نفرستادیم، تا [حقایق را] براى آنها بیان کند. پس خدا هر که را بخواهد گمراه و هر که را بخواهد هدایت مى‌کند، و او شکست‌ناپذیر حکیم است
و همانا موسى را با آیات خود فرستادیم که: قوم خود را از تاریکى‌ها به سوى روشنایى بیرون آور، و روزهاى [عبرت انگیز] الهى را به آنان یادآورى کن که قطعا در این [یادآورى‌] براى هر صبر پیشه شکرگزارى عبرت‌هاست
و آن‌گاه که موسى به قوم خود گفت: نعمت خدا را که بر شما ارزانى داشت به یاد آورید، آن‌گاه که شما را از فرعونیان نجات داد که بر شما عذاب سخت روا مى‌داشتند و پسرانتان را سر مى‌بریدند و زنانتان را زنده مى‌گذاشتند، و در این [براى شما] از جانب پروردگارتان آز
و آن‌گاه که پروردگارتان اعلام کرد که اگر واقعا سپاسگزارى کنید، البته نعمت شما را افزون خواهم کرد، و اگر ناسپاسى کنید عذاب من بسیار سخت است
و موسى گفت: اگر شما و هر که در زمین است همگى کافر شوید، به یقین خدا بى‌نیاز و شایسته ستایش است
آیا خبر کسانى که پیش از شما بودند: قوم نوح و عاد و ثمود و کسانى که پس از آنان بودند و تنها خدا آنها را مى‌شناسد، به شما نرسیده است؟ پیامبرانشان دلایل روشن برایشان آوردند، ولى آنها دست بر دهان گرفتند و گفتند: ما به آنچه شما مأموریت دارید کافریم و از آن
پیامبرانشان گفتند: مگر در باره‌ى خدا- پدید آورنده‌ى آسمان‌ها و زمین- شکى هست؟! شما را دعوت مى‌کند تا بخشى از گناهانتان را ببخشاید و اجل شما را تا مدتى معین به تأخیر اندازد. گفتند: شما جز بشرى مانند ما نیستید، مى‌خواهید ما را از آنچه پدرانمان مى‌پرستی
پیامبرانشان به آنها گفتند: ما جز بشرى مثل شما نیستیم، ولى خدا بر هر که از بندگانش بخواهد منت مى‌نهد [و مقام رسالت مى‌دهد]، و ما را نرسد که جز به اذن خدا براى شما معجزه‌اى بیاوریم، و مؤمنان باید بر خدا توکل کنند و بس
و چرا بر خدا توکل نکنیم و حال آن که ما را به راه‌هایمان رهبرى کرده است؟ و ما بر آزارى که به ما رساندید البته صبر خواهیم کرد، و اهل توکل باید تنها بر خدا توکل کنند
و کسانى که کافر شدند، به پیامبرانشان گفتند: [یا] شما را از سرزمین خود بیرون مى‌کنیم، یا به کیش ما باز مى‌گردید. پس پروردگارشان به آنها وحى کرد که حتما ستمگران را هلاک خواهیم کرد
و قطعا شما را پس از ایشان در [آن‌] سرزمین اسکان خواهیم داد. این براى کسى است که از مقام من بترسد و از تهدیدم بیمناک باشد
و آنها پیروزى خواستند و [سر انجام‌] هر زورگوى لجوجى ناکام شد
از پشت سرش جهنم است، و از آب چرک و خونش مى‌نوشانند
آن را جرعه جرعه مى‌نوشد و نمى‌تواند آن را فرو برد، و مرگ از هر طرف به سویش مى‌آید اما مردنى نیست، و عذابى سنگین به دنبال دارد
مثل کسانى که به پروردگار خود کافر شدند، اعمالشان همچون خاکسترى است که در روز طوفانى باد شدیدى بر آن بوزد، که به چیزى از آنچه کسب کرده‌اند دست نیابند. این همان گمراهى دور است
آیا ندیدى که خدا آسمان‌ها و زمین را به حق آفریده است؟ اگر بخواهد شما را مى‌برد و خلق تازه‌اى مى‌آورد
و این بر خدا دشوار نیست
و [در قیامت‌] همگى در برابر خدا حاضر شوند. پس ضعیفان به گردنکشان گویند: ما پیروان شما بودیم، آیا شما [مى‌توانید] چیزى از عذاب خدا را از ما دفع کنید؟ مى‌گویند: اگر خدا ما را هدایت کرده بود، قطعا شما را هدایت مى‌کردیم. حال چه بى‌تابى کنیم یا صبورى کنی
و شیطان هنگامى که کار از کار گذشت، گوید: در حقیقت خدا به شما وعده‌ى راست داد، و من هم به شما وعده دادم و با شما خلاف کردم، و مرا بر شما هیچ تسلطى نبود جز این که شما را دعوت کردم و اجابتم نمودید. پس مرا ملامت نکنید و خود را ملامت کنید. من فریادرس شما
و کسانى که ایمان آوردند و کارهاى شایسته کردند، به بهشت‌هایى در آورده مى‌شوند که از پاى درختانش نهرها جارى است که به خواست پروردگارشان در آن جا جاودانه به سر مى‌برند، و درودشان در آن جا سلام است
آیا ندیدى خدا چگونه مثل زده است؟ گفتار و اعتقاد پاکیزه مانند درختى پاک است که ریشه‌اش استوار و شاخه‌اش در آسمان است
[و] میوه‌اش را هر دم به اذن پروردگارش مى‌دهد، و خدا براى مردم مثل‌ها مى‌زند، شاید متوجه شوند
و مثل گفتار ناپاک چون درختى ناپاک است که از روى زمین کنده شده و قرارى ندارد
خداوند کسانى را که ایمان آورده‌اند، در زندگى دنیا و در آخرت با سخن و اعتقاد استوار ثابت مى‌گرداند، و ستمگران را گمراه مى‌کند و خدا هر چه بخواهد انجام مى‌دهد
آیا ندیدى کسانى را که نعمت خدا را به کفر تبدیل کردند و قوم خود را به سراى هلاکت و نابودى در آوردند
[همان‌] جهنمى که وارد آن مى‌شوند و بد قرارگاهى است
و براى خدا مانندهایى قرار دادند تا [مردم را] از راه او گمراه سازند. بگو: [اکنون‌] برخوردار شوید که قطعا بازگشت شما به سوى آتش است
به بندگان من که ایمان آورده‌اند بگو نماز را بر پا دارند و از آنچه روزیشان کرده‌ایم در نهان و آشکار انفاق کنند پیش از آن که روزى فرا رسد که در آن نه داد و ستدى باشد و نه رفاقتى
خداست که آسمان‌ها و زمین را آفرید و از آسمان آبى فرستاد و به وسیله آن از میوه‌ها براى شما روزى بیرون آورد، و کشتى را مسخر شما کرد تا به فرمان او در دریا حرکت کند، و نهرها را مسخر شما نمود
و خورشید و ماه را که پیوسته در حرکتند به تسخیر شما در آورد، و شب و روز را [نیز] مسخر شما ساخت
و از هر آنچه از او خواسته‌اید به شما داده است. و اگر نعمت‌هاى خدا را بشمارید نمى‌توانید [همه‌] آن را به شمار آورید. حقا که انسان ستم پیشه ناسپاس است
و آن‌گاه که ابراهیم گفت: پروردگارا! این شهر را ایمن گردان و من و فرزندانم را از پرستش بتان دور بدار
پروردگارا! آنها بسیارى از مردم را گمراه کرده‌اند پس هر که از من پیروى کرد بى‌گمان او از من است، و هر که نافرمانى کرد همانا تو آمرزنده و مهربانى
پروردگارا! من برخى فرزندانم را در دره‌اى بى‌آب و علف در جوار خانه مکرم تو اسکان دادم پروردگارا! تا نماز را به پا دارند. پس دل‌هایى از مردم را به سوى آنها مایل گردان و از میوه‌ها روزیشان ده تا شکر گزارند
پروردگارا! بى‌گمان، هر چه را نهان کنیم یا عیان کنیم تو مى‌دانى و هیچ چیز در زمین و آسمان بر خدا پنهان نمى‌ماند
ستایش خداى را که در وقت پیرى، اسماعیل و اسحاق را به من عطا کرد. به راستى پروردگار من شنونده‌ى دعاست
پروردگارا! مرا به پا دارنده‌ى نماز کن و فرزندان مرا نیز. پروردگارا! و دعاى مرا بپذیر
پروردگارا! من و پدر و مادرم و همه مؤمنان را در آن روز که حساب بر پا مى‌شود بیامرز
و مپندار که خدا از آنچه ستمکاران مى‌کنند غافل است جز این نیست که آنها را براى روزى که چشم‌ها در آن خیره مى‌شود مهلت مى‌دهد
در حالى که گردن کشیده سر به هوا راه مى‌روند و چشمشان بر هم نمى‌آید و [از وحشت‌] دل‌هایشان تهى است
و مردم را از روزى بترسان که عذاب الهى به سراغشان مى‌آید پس آنان که ستم کردند مى‌گویند: پروردگارا! ما را تا چندى مهلت بخش تا دعوت تو را پاسخ گوییم و از رسولان پیروى کنیم. [گفته شود:] آیا شما نبودید که پیش‌تر سوگند مى‌خوردید که شما را فنایى نیست
و در خانه‌هاى کسانى که بر خود ستم کردند ساکن شدید، و براى شما روشن گردید که با آنها چگونه معامله کردیم، و مثل‌ها براى شما زدیم [باز هم بیدار نشدید]
و آنها نهایت نیرنگ خود را به کار زدند و مکرشان نزد خدا [معلوم‌] است، هر چند از مکرشان کوه‌ها از جا کنده شود
پس خدا را خلاف کننده‌ى وعده‌ى خویش با پیامبرانش مپندار چرا که خداوند شکست‌ناپذیر انتقام‌گیر است
روزى که زمین به زمین دیگر و آسمان‌ها [به آسمان‌هاى دیگر] مبدل شود، و [مردم‌] در برابر خداى یگانه قهار ظاهر شوند
و گناهکاران را در آن روز مى‌بینى که در زنجیرها بسته شده‌اند
جامه‌هایشان از مس گداخته [یا قیر] است و صورت‌هایشان را آتش مى‌پوشاند
تا خدا هر کس را به آنچه انجام داده کیفر دهد. به راستى که خدا در حساب سریع است
این [قرآن‌] پیامى روشنى براى مردم است، و براى این که بدان انذار شوند و بدانند که تنها او معبود یگانه است، و تا صاحبان خرد پند گیرند
الف، لام، را. این آیات کتاب و قرآن روشنگر است
چه بسا کسانى که کافر شدند آرزو مى‌کنند که اى کاش مسلمان بودند
آنها را بگذار تا بخورند و بهره‌گیرند و آرزوها سرگرمشان کند، ولى به زودى خواهند دانست
و هیچ شهرى را هلاک نکردیم مگر این که براى آن اجلى معین بود
هیچ امتى از اجل خویش نه پیش مى‌افتد و نه پس مى‌ماند
و گفتند: اى کسى که قرآن بر او نازل شده، تو به یقین دیوانه‌اى
اگر راست مى‌گویى چرا فرشته‌ها را نزد ما نمى‌آورى
ما فرشتگان را جز به حق نمى‌فرستیم و در آن هنگام دیگر مهلت داده نمى‌شوند
بى‌تردید ما خود این قرآن را نازل کردیم و قطعا ما خود نگهدار آنیم
و البته، پیش از تو نیز در میان گروه‌هاى پیشینیان [پیامبرانى‌] فرستادیم
و هیچ پیامبرى برایشان نمى‌آمد جز آن که او را مسخره مى‌کردند
بدین‌سان آن [قرآن‌] را در دل‌هاى مجرمان راه مى‌دهیم
[با این حال‌] به آن ایمان نمى‌آورند، و روش پیشینیان نیز [بر این‌] رفته است [که پیامبران را تکذیب مى‌کردند]
و اگر درى از آسمان بر آنان مى‌گشودیم که در آن پیوسته بالا مى‌رفتند
قطعا مى‌گفتند: جز این نیست که ما چشم‌بندى شده‌ایم، بلکه ما گروهى جادو زده‌ایم
و همانا ما در آسمان برج‌هایى قرار دادیم و آن را براى تماشاگران آراستیم
و آن را از [ورود] هر شیطان مطرودى نگاه داشتیم
مگر آن کس که دزدیده گوش فرا دهد که شهابى روشن او را دنبال مى‌کند
و زمین را گستردیم و در آن کوه‌هاى استوار افکندیم و در آن از هر چیز متناسب [نیاز انسان‌] رویاندیم
و در آن براى شما و براى آن که روزى رسان وى نیستید اسباب زندگانى پدید آوردیم
و هر چه هست، خزینه‌هاى آن نزد ماست و ما آن را جز به اندازه‌ى معین نازل نمى‌کنیم
و بادها را بارور کننده فرستادیم و از آسمان آبى نازل کردیم و شما را بدان سیراب نمودیم، در حالى که شما ذخیره کننده‌ى آن نبودید
و بى‌تردید، این ماییم که زنده مى‌کنیم و مى‌میرانیم و ما وارث [همه‌] هستیم
و ما به خوبى رفتگان شما را شناخته‌ایم و بازماندگان شما را نیز شناخته‌ایم
و مسلما پروردگار تو هموست که آنها را محشور خواهد کرد، [و] او حکیم داناست
همانا انسان را از گلى خشکیده، از لجن مانده‌ى بدبوى آفریدیم
و جن را پیش از آن از آتش نافذ آفریدیم
و [یاد کن‌] هنگامى را که پروردگار تو به فرشتگان گفت: من آفریننده بشرى از گل خشکیده، از لجن مانده‌ى بدبوى خواهم بود
پس وقتى آن را پرداختم و از روح خود در آن دمیدم براى او به سجده در افتید
پس فرشتگان همگى یکسره سجده کردند
جز ابلیس که سرباز زد از این که با سجده کنندگان باشد
گفت: اى ابلیس! تو را چه شده است که با سجده کنندگان نباشى
گفت: من آن نیستم که براى بشرى که او را از گلى خشک، از لجن مانده‌ى بدبوى آفریده‌اى سجده کنم
گفت: پس از آن جا بیرون شو که بى‌شک تو مطرودى
و بر توست لعنت و نفرین تا روز قیامت
گفت: اى پروردگار من! پس تا روزى که [مردم‌] برانگیخته مى‌شوند مهلتم ده
گفت: تو از مهلت یافتگانى
تا روز وقت معین
گفت: پروردگارا! به سبب آن که مرا گمراه کردى، من هم [باطل را] در روى زمین حتما برایشان مى‌آرایم و همه را گمراه مى‌کنم
مگر بندگان خالص شده‌ى تو را از میان آنها
[خداى‌] گفت: این سنت و راه راستى است بر عهده‌ى من
که تو را بر بندگان من تسلطى نیست، جز کسانى از گمراهان که تو را پیروى کنند
و قطعا جهنم وعده‌گاه همه آنهاست
آن را هفت در است و براى هر درى، گروه معینى از آن [گمراه‌] ها تقسیم شده‌اند
بى‌گمان، پرهیزکاران در باغ‌ها و چشمه‌سارانند
[به آنها گویند] به سلامت و ایمنى داخل آن شوید
و هر کینه‌اى را از سینه آنها برداشتیم، که برادرانه بر تخت‌ها رو به روى هم قرار گیرند
در آن جا رنجى به آنان نرسد و نه از آن بیرون رانده مى‌شوند
به بندگان من خبر ده که همانا من آمرزنده‌ى مهربانم
و این که عذاب من عذابى دردآور است
و آنها را از مهمانان ابراهیم خبر کن
هنگامى که بر او وارد شدند و سلام گفتند. گفت: همانا ما از شما بیمناکیم
گفتند: مترس که ما تو را به پسرى دانا مژده مى‌دهیم
گفت: آیا با این که مرا پیرى فرا رسیده است بشارتم مى‌دهید؟ به چه بشارت مى‌دهید
گفتند: ما تو را به حق بشارت دادیم، پس از نومیدان مباش
گفت: چه کسى جز گمراهان، از رحمت پروردگارش نومید مى‌شود
گفت: اى فرستادگان! پس کار شما چیست
گفتند: ما به سوى مردمى گناهکار فرستاده شده‌ایم
مگر خاندان لوط که ما قطعا همه آنها را نجات مى‌دهیم
جز زنش را که مقدر کرده‌ایم وى از بازماندگان [در عذاب‌] باشد
پس چون فرستادگان نزد خاندان لوط آمدند
لوط گفت: شما مردمى ناشناس هستید
گفتند: ما همان را براى تو آورده‌ایم که در آن تردید مى‌کردند [نزول عذاب را]
و ما براى تو خبر راست آورده‌ایم و قطعا ما راست گوییم
بنابر این، در پاسى از شب خاندان خود را حرکت ده و خود از پى ایشان روانه شو، و کسى از شما به پشت سر ننگرد، و همان جا که دستور داده مى‌شوید بروید
و او را از این امر آگاه کردیم که صبحگاهان همه آنها ریشه کن خواهند شد
و اهل شهر شادى‌کنان سر رسیدند
لوط گفت: اینان مهمانان منند، پس آبرویم مریزید
و از خدا پروا کنید و مرا خوار نسازید
گفتند: مگر تو را از [مهمانى و پناه دادن‌] مردمان منع نکرده‌ایم
گفت: اینان دختران منند، [با آنها ازدواج نمایید] اگر کارى مى‌کنید
به جان تو سوگند که آنها در مستى خود سرگشته بودند
پس به هنگام طلوع آفتاب [صیحه‌ى مرگبار] آنها را فرا گرفت
پس آن شهر را زیر و رو کردیم و بر آنان سنگ‌هایى از سجیل باراندیم
به یقین، در این [کیفر] براى هوشیاران عبرت‌هاست
و ویرانه‌هاى آن هنوز بر سر راهى است که بر جاى مانده
بى‌گمان، در این براى مؤمنان عبرتى است
و به راستى اهل «ایکه» ستمگر بودند
پس از آنها انتقام گرفتیم، و آن دو شهر اکنون بر رهگذرى آشکار است
و اهل حجر (قوم صالح) نیز پیامبران را تکذیب کردند
و آیات خود را به آنها دادیم ولى از آن رویگردان بودند
و براى خود از کوه‌ها خانه‌هایى مى‌تراشیدند که در امان بمانند
پس صبحدم صیحه [مرگبار] آنها را در گرفت
و آنچه [از امکانات‌] به دست آورده بودند به کارشان نیامد
و ما آسمان‌ها و زمین و آنچه را که میان آن دو است جز به حق نیافریدیم، و یقینا قیامت آمدنى است، پس [با آنها] بساز، سازشى نیکو
پروردگار تو همان آفریدگار آگاه است
و به راستى تو را سبع المثانى (سوره‌ى فاتحه) و قرآن بزرگ عطا کردیم
چشمان خود را به امکاناتى که به گروه‌هایى از آنها داده‌ایم خیره مکن، و براى ایشان اندوه مخور، و بال محبت خود را بر مؤمنان بگستر
و بگو: من همان هشدار دهنده‌ى آشکارم [به عذابى سخت‌]
آن سان که بر تجزیه گران [آیات الهى‌] نازل کردیم
همانان که قرآن را بخش بخش کردند [برخى را قبول، برخى را مردود و برخى را شعر یا سحر نامیدند]
پس سوگند به پروردگارت که همه آنها را بازخواست خواهیم کرد
از آنچه انجام مى‌دادند
پس آنچه را بدان دستور مى‌یابى آشکار کن و از مشرکان روى بگردان
ما شر مسخره کنندگان را از تو دور مى‌سازیم
همانان که با خدا معبود دیگرى قرار مى‌دهند، اما به زودى خواهند دانست
و ما به خوبى مى‌دانیم که تو از آنچه مى‌گویند دلتنگ مى‌شوى
پس با ستایش پروردگارت تسبیح گوى و از سجده کنندگان باش
و پروردگارت را بندگى کن تا وقتى که تو را مرگ فرا رسد
فرمان [عذاب‌] خدا آمد، پس شتاب در آن را طلب نکنید. او منزه و فراتر است از آنچه [با وى‌] شریک مى‌سازند
فرشتگان را با روح (حامل وحى) به امر خود، بر هر کس از بندگانش که بخواهد نازل مى‌کند که [مردم را] بیم دهید که معبودى جز من نیست، پس از من بترسید
آسمان‌ها و زمین را به حق آفرید. او از هر چه با وى شریک مى‌سازند فراتر است
انسان را از نطفه‌اى آفرید و آن‌گاه او ستیزه‌گرى آشکار است
و چهارپایان را براى شما آفرید که در آنها برایتان گرمى [پشم‌] و سودهایى است و از آنها تغذیه مى‌کنید
و در آنها براى شما زیبایى [و شکوهى‌] است، آن‌گاه که [آنها را] از چراگاه باز مى‌آورید و هنگامى که به چرا مى‌فرستید
و بارهاى سنگین شما را به شهرى که جز با مشقت جانکاه نمى‌توانستید بدانجا برسید حمل مى‌کنند. به راستى پروردگار شما رئوف و مهربان است
و اسبان و استران و خران را [آفرید] تا بر آنها سوار شوید و [شما را] زینتى باشند، و چیزهایى مى‌آفریند که نمى‌دانید
و بر خداست که راه راست را نشان دهد، و برخى راه‌ها منحرف است، و اگر خدا مى‌خواست مسلما همه شما را [به اجبار] هدایت مى‌کرد
اوست که از آسمان آبى فرستاد که از آن مى‌نوشید و از آن درخت و گیاه مى‌روید که در آن [چهارپایان را] مى‌چرانید
و با آن براى شما کشت و زیتون و نخل‌ها و انگورها و هر نوع میوه‌اى مى‌رویاند. قطعا در اینها براى مردمى که مى‌اندیشند آیتى است
و شب و روز و خورشید و ماه را براى شما رام کرد، و ستارگان مسخر فرمان اویند. مسلما در اینها براى مردمى که تعقل مى‌کنند شواهدى است
و آنچه را که در زمین به رنگ‌هاى گوناگون براى شما پدید آورد [مسخر شما ساخت‌]. بى‌تردید در اینها براى مردمى که پند مى‌گیرند نشانه‌اى است
و اوست آن که دریا را مسخر [شما] ساخت تا از آن گوشت تازه بخورید و از آن زیورى استخراج کنید که آن را مى‌پوشید، و کشتى‌ها را در دریا شکافنده‌ى آب مى‌بینى، و براى این است که از کرم خدا روزى بطلبید و به این امید که شکرگزار باشید
و در زمین کوه‌هایى استوار افکند تا شما را نلرزاند، و رودها و راه‌ها پدید آورد تا شما راه خود را پیدا کنید
و نیز علاماتى [قرار داد]، و با ستارگان، آنها راه مى‌یابند
پس آیا آن که مى‌آفریند مانند کسى است که نمى‌آفریند؟ چرا متوجه نمى‌شوید
و اگر نعمت‌هاى خدا را شماره کنید، نمى‌توانید آنها را به آخر رسانید. بى‌شک خداوند آمرزنده‌ى مهربان است
و خدا آنچه را نهان مى‌کنید و آنچه را عیان مى‌سازید مى‌داند
و معبودهایى را که غیر خدا مى‌خوانند چیزى را خلق نمى‌کنند، بلکه خودشان آفریده مى‌شوند
مردگانى بى‌جانند، و نمى‌فهمند چه زمانى برانگیخته خواهند شد
معبود شما معبودى یگانه است، پس کسانى که به آخرت ایمان نمى‌آورند دل‌هایشان منکر [حق‌] است و ایشان متکبرند
شکى نیست که خداوند آنچه را پنهان مى‌دارند و آنچه را عیان مى‌سازند مى‌داند. بى‌تردید او گردنکشان را دوست نمى‌دارد
و چون به آنها گفته شود: پروردگارتان چه نازل کرده است؟ گویند: افسانه‌هاى پیشینیان
تا روز قیامت، هم بار گناهان خود را به تمامى بردارند و هم سهمى از بار کسانى را که بدون علم گمراهشان مى‌کنند. آگاه باش که بد بارى را مى‌کشند
همانا کسانى هم که پیش از آنها بودند مکر کردند و خدا به سراغشان آمد و از پایه‌ها بر بنیانشان زد، و سقف بر سرشان فرود آمد و عذاب از آن جا که حدس نمى‌زدند بر آنان فرا رسید
سپس روز قیامت رسوایشان سازد و گوید: کجایند آن شریکان من که در باره‌ى آنها مناقشه مى‌کردید؟ آنها که علم داده شده‌اند گویند: در حقیقت امروز رسوایى و بدبختى بر کافران است
همانان که فرشتگان جانشان را در حالى که ستمگر خویشند بستانند، پس سر تسلیم فرود آرند [و گویند]: ما هیچ کارى بدى نمى‌کردیم. آرى، مسلما خدا به آنچه مى‌کردید داناست
پس از درهاى دوزخ وارد شوید و در آن همیشه بمانید، و راستى بد است جایگاه متکبران
و به کسانى که تقوا پیشه کردند گفته شود: پروردگارتان چه نازل کرد؟ گویند: خیر و خوبى. براى آنها که در این دنیا نیکى کردند پاداش خوبى است، و سراى آخرت حتما بهتر است، و سراى پرهیزکاران نیکوست
بهشت‌هاى جاودان که در آن داخل مى‌شوند و نهرها از پاى درختانش جارى است. در آن جا هر چه بخواهند برایشان فراهم است. بدین گونه خداوند پرهیزکاران را پاداش مى‌دهد
همانان که فرشتگان جانشان را در حالى که پاکیزه‌اند مى‌ستانند و مى‌گویند: سلام بر شما، به پاداش آنچه مى‌کردید به بهشت درآیید
آیا [کافران‌] جز این انتظار دارند که فرشتگان سویشان بیایند یا فرمان [عذاب‌] پروردگارت بیاید؟ کسانى که پیش از آنها بودند نیز چنین کردند، و خداوند به آنان ستم نکرد بلکه آنها به خویشتن ستم مى‌کردند
پس کیفر بدى‌هایى که کردند به آنها رسید، و آنچه مسخره‌اش مى‌کردند گریبانشان را گرفت
و مشرکان گفتند: اگر خدا مى‌خواست، نه ما و نه پدرانمان هیچ چیزى را غیر از او نمى‌پرستیدیم و بى‌خواست او چیزى را حرام نمى‌کردیم. کسانى که پیش از آنها بودند نیز چنین کردند، ولى آیا پیامبران وظیفه‌اى جز ابلاغ آشکار بر عهده دارند
و ما در هر امتى رسولى برانگیختیم که [بگوید]: خدا را بپرستید و از طغیانگر دورى کنید. پس برخى از آنان را خدا هدایت کرد و برخى نیز سزاوار گمراهى گشتند پس در زمین بگردید و ببینید عاقبت تکذیب کنندگان چگونه بوده است
اگر بر هدایت آنها اصرار ورزى، [بدان که‌] خدا کسى را که گمراه کرده [و به خودش واگذاشته‌] هدایت نمى‌کند و براى ایشان هیچ یاورى نخواهد بود
و به خدا قسم خوردند، قسم‌هاى مؤکد که هر کس بمیرد خدا زنده‌اش نمى‌کند. چرا [زنده مى‌کند] و این وعده‌ى حقى است که بر عهده‌ى اوست ولى بیشتر مردم نمى‌دانند
تا آنچه را در مورد آن اختلاف دارند برایشان روشن سازد، و تا کافران بدانند که دروغگو بوده‌اند
همانا سخن ما به چیزى که آن را خواسته باشیم این است که به آن بگوییم: باش، پس مى‌باشد
و کسانى که پس از ستمدیدگى، به خاطر خدا مهاجرت کردند بى‌تردید آنان را در دنیا جاى نیکویى مى‌دهیم و بى‌شک پاداش آخرت بزرگ‌تر است اگر مى‌دانستند
همانان که صبورى کردند و بر خداى خویش توکل مى‌کنند
و پیش از تو نفرستادیم جز مردانى را که به ایشان وحى مى‌کردیم، پس اگر نمى‌دانید از اهل ذکر (و آگاهان) بپرسید
[آنها را] با حجت‌ها و کتاب‌ها [فرستادیم‌] و این قرآن را به سوى تو فرستادیم تا براى مردم آنچه را که به سویشان نازل شده است بیان کنى و امید که بیندیشند
پس آیا کسانى که نقشه‌هاى بد کشیدند ایمن شده‌اند از این که خدا آنها را در زمین فرو برد یا عذاب از جایى که نمى‌فهمند سراغشان بیاید؟
یا هنگام [توطئه و] مشغولیتشان که کارى نتوانند بکنند گریبانشان را بگیرد
یا این که آنها را به تدریج و در حال خوف [از آمدن بلا] بگیرد [که در آن مهلت توبه هست‌] چرا که خداى شما رئوف و مهربان است
آیا چیزهایى را که خدا آفریده ندیدند که چگونه سایه‌هایشان از راست و چپ مى‌گردد و فروتنانه براى خدا سجده مى‌آورند و تخلف نمى‌کنند
[نه تنها سایه‌ها بلکه‌] هر چه در آسمان‌ها و هر چه در زمین از جنبندگان و فرشتگان است همه خدا را سجده مى‌کنند و تکبر نمى‌ورزند
از پروردگارشان که بر آنها سیطره دارد مى‌ترسند و هر چه دستور مى‌یابند همان مى‌کنند
و خدا فرمود: دو معبود براى خود نگیرید. جز این نیست که [معبود شما] همان خداى یگانه است، پس تنها از من بترسید
و آنچه در آسمان‌ها و زمین است از آن اوست، و دین و بندگى نیز همیشه براى اوست، پس آیا از غیر خدا مى‌ترسید
و هر چه نعمت دارید از جانب خداست، و آن‌گاه وقتى که محنتى به شما رسد به درگاه او لابه و زارى مى‌کنید
سپس چون آن محنت را از شما برداشت، آن وقت گروهى از شما به پروردگارشان شرک مى‌آورند
تا نعمتى را که به آنها داده‌ایم انکار کنند. پس فعلا بهره گیرید ولى زود است که بدانید
و از آنچه به ایشان روزى داده‌ایم نصیبى براى معبودانى که نمى‌شناسند معین مى‌کنند. به خدا سوگند حتما از آن دروغ‌ها که مى‌سازید بازخواست مى‌شوید
و براى خدا دخترانى قائل مى‌شوند. منزه است او. و براى خودشان آنچه را میل دارند قرار مى‌دهند
و هرگاه یکیشان به دختر مژده یابد رویش سیاه مى‌گردد در حالى که خشم و اندوه خود را فرو مى‌خورد
از ناگوارى خبرى که بشارتش داده‌اند از قوم خود متوارى مى‌شود که آیا او را به خوارى نگاه دارد یا در خاک پنهانش کند؟ وه، چه بد داورى مى‌کنند
صفت زشت براى کسانى است که به آخرت ایمان نمى‌آورند و بهترین وصف از آن خداست و او مقتدر حکیم است
و اگر خداوند مردم را به خاطر ظلمشان مؤاخذه مى‌کرد، جنبنده‌اى بر روى زمین باقى نمى‌گذاشت، و لیکن [کیفر] آنها را تا وقتى معین به تأخیر مى‌اندازد، و چون اجلشان فرا رسید نه ساعتى از آن تأخیر کنند و نه پیش افتند
و براى خدا چیزهایى قرار مى‌دهند که خود از آن کراهت دارند و زبانشان دروغ‌پردازى مى‌کند که براى آنها عاقبت خوبى است، بلکه ناگزیر آتش [جهنم‌] براى آنهاست و به سوى آن پیش فرستاده خواهند شد
سوگند به خدا که به سوى امت‌هاى پیش از تو [رسولانى‌] فرستادیم ولى شیطان اعمالشان را برایشان آراست و امروز هم سرپرستشان هموست و برایشان عذابى دردناک است
و ما این کتاب را بر تو نازل نکردیم مگر براى این که آنچه را در آن اختلاف دارند برایشان بیان کنى و هدایت و رحمتى باشد براى مردمى که ایمان مى‌آورند
و خدا از آسمان آبى فرود آورد و با آن زمین را پس از مردنش زنده کرد. قطعا در این امر براى مردمى که بشنوند حجتى است
و در دام‌ها قطعا براى شما عبرتى است: از آنچه در شکم آنهاست، از میان علف‌هاى جویده و خون، شیر خالصى به شما مى‌نوشانیم که براى نوشندگان گواراست
و از میوه‌ى نخل‌ها و انگورها خمر [مستى بخش ناپاک‌] و روزى پاکیزه تهیه مى‌کنید. همانا در اینها براى مردمى که تعقل کنند حجتى است
و پروردگار تو به زنبور عسل الهام کرد که: از کوه‌ها و درختان و از داربست‌هایى که [مردم‌] مى‌سازند لانه‌هایى بگیر
سپس از همه میوه‌ها بخور و راه‌هاى پروردگارت را مطیعانه طى کن. از شکم آنها شربتى رنگارنگ بیرون مى‌آید که در آن شفاى مردم است. به راستى در این [امر] براى مردمى که تفکر مى‌کنند نشانه‌ى [علم و قدرت‌] هست
و خدا شما را آفرید، سپس جان شما را مى‌گیرد، و برخى از شما به پست‌ترین دوران عمر مى‌رسد تا [سر انجام‌] هر چه را آموخته است از یاد ببرد. به راستى خدا داناى تواناست
و خدا بعضى از شما را [به خاطر تفاوت تلاش‌ها و امتحان‌] در روزى بر بعضى دیگر فزونى داده است، ولى کسانى که فزونى داده شده‌اند حاضر نیستند روزى خود را به بردگان خود بازدهند تا در آن با هم مساوى باشند. آیا نعمت خدا را انکار مى‌کنند [و شرک مى‌ورزند]
و خداوند براى شما از خودتان همسرانى قرار داد و از همسرانتان براى شما پسران و نوادگانى پدید آورد و از پاکیزه‌ها روزیتان داد. آیا [باز هم‌] به باطل مى‌گروند، و به نعمت خدا کافر مى‌شوند
و به جاى خدا چیزهایى را مى‌پرستند که مالک هیچ رزقى از آسمان‌ها و زمین براى آنها نیستند و توانایى ندارند
پس براى خدا مثل‌ها [ى ناروا و شرک آمیز] نزنید، خدا مى‌داند و شما نمى‌دانید
خدا بنده‌ى مملوکى را مثال زده که هیچ کارى از او بر نمى‌آید، و کسى را که از جانب خویش رزق نیکویش داده‌ایم که از آن در نهان و عیان انفاق مى‌کند، آیا این دو یکسانند؟ [خدا نیز با چیزى یکسان نیست‌] ستایش از آن خداست اما بیشترشان نمى‌دانند
و خدا مثل [دیگرى‌] زد: دو مردند که یکى از آنها گنگ است و هیچ کارى از او بر نمى‌آید و سربار مولاى خویش است هر جا او را مى‌فرستد خیرى نمى‌آورد. آیا او با کسى که به عدالت فرمان مى‌دهد و خود بر راه راست است یکسان است
و غیب آسمان‌ها و زمین از آن خداست، و کار قیامت جز مانند یک چشم بر هم زدن یا نزدیک‌تر از آن نیست همانا خدا بر هر چیزى قادر است
و خداوند شما را از شکم مادرانتان بیرون آورد در حالى که چیزى نمى‌دانستید، و براى شما گوش و دیدگان و دل‌ها قرار داد تا شکر گزارید
آیا پرندگان را ننگریستند که [چگونه‌] در فضاى آسمان مسخرند؟ جز خدا [با ساختارى که به آنها داده‌] احدى آنها را نگاه نمى‌دارد. به راستى در این [امر] براى مردمى که ایمان مى‌آورند نشانه‌هاى [قدرت‌] است
و خداوند براى شما از خانه‌هایتان، اسباب آرامش شما را پدید آورد و از پوست دام‌ها برایتان [خیمه و] خانه پدید آورد که با آنها در روز کوچ کردن و روز اقامتتان سبکبار باشید [و به آسانى جا به جا شوید]. و از پشم‌ها و کرک‌ها و موهاى آنها اثاث و کالا [پدید آور
و خداوند از آنچه آفریده براى شما سایه‌سارها فراهم آورد و از کوه‌ها برایتان پناهگاه‌هایى قرار داد و براى شما جامه‌هایى پدید کرد که از گرما نگاهتان دارد و جامه‌هایى [چون زره‌] که در [جنگ‌ها و] سختى‌هاى شما حفظتان کند. این گونه نعمت خویش را بر شما تمام
پس اگر روى برتابند، فقط ابلاغ آشکار بر عهده‌ى توست
نعمت خدا را مى‌شناسند آن‌گاه منکر آن مى‌شوند و بیشترشان کافرند
و روزى که از هر امتى گواهى برانگیزیم، سپس به کسانى که کافر شده‌اند نه رخصتى داده مى‌شود و نه عذرشان پذیرفته مى‌گردد
و چون کسانى که ستم کرده‌اند عذاب را ببینند، نه عذابشان سبک شود و نه مهلت داده شوند
و چون مشرکان شریکان خود را ببینند گویند: پروردگارا! اینها همان شریکان ما هستند که آنها را به جاى تو مى‌خواندیم. ولى شریکان این سخن را به خودشان بر مى‌گردانند که شما حقا دروغگویید
و در آن روز در برابر خدا سر تسلیم افکنند و دروغ‌هایى که مى‌ساختند بر باد رود
کسانى که کفر ورزیدند و از راه خدا بازداشتند، به سزاى آن که فساد مى‌کردند عذابى بر عذابشان مى‌افزاییم
و [یاد کن‌] روزى را که در هر امتى گواهى از خودشان بر آنها برانگیزیم و تو را هم بر این امت گواه آوریم، و این کتاب را که بیانگر همه چیز و براى مسلمانان رهنمود و رحمت و بشارتى است بر تو نازل کردیم
همانا خداوند به عدل و احسان و بخشش به خویشان فرمان مى‌دهد و از فحشا و زشتکارى و ستم نهى مى‌کند. شما را پند مى‌دهد، باشد که بیدار شوید
و چون با خدا پیمان بستید بدان وفا کنید و سوگندهاى خود را پس از محکم ساختن آنها نشکنید در حالى که خدا را بر خود ضامن قرار داده‌اید. بى‌شک خدا از آنچه مى‌کنید آگاه است
و مانند آن زنى نباشید که رشته خود را پس از محکم تابیدن از هم واکرد که سوگندهاى خود را به خاطر این که گروهى جمعیتشان افزون‌تر از دیگرى است [بشکنید و پیمان خود را با پیامبر لغو کنید و آن را] وسیله تقلب میان خود قرار دهید. جز این نیست که خدا شما را بدی
و اگر خدا مى‌خواست، همه شما را یک امت قرار مى‌داد، ولى هر که را بخواهد گمراه مى‌کند و هر که را بخواهد هدایت مى‌کند، و حتما از آنچه انجام مى‌دادید سؤال خواهید شد
و سوگندهاى خود را دستاویز تقلب میان خود قرار ندهید تا مبادا گامى پس از استواریش بلغزد و به سزاى آن که [مردم را] از راه خدا بازداشته‌اید آثار سوء آن را بچشید و براى شما عذابى بزرگ باشد
و پیمان خدا را به بهاى ناچیزى مفروشید همانا آنچه نزد خداست همان براى شما بهتر است اگر مى‌دانستید
آنچه نزد شماست تمام شدنى است و آنچه نزد خداست ماندنى است، و قطعا به کسانى که شکیبایى کرده‌اند اجرشان را بر اساس بهترین کارى که مى‌کردند مى‌دهیم
هر کس از مرد یا زن کار شایسته کند- در حالى که مؤمن باشد- قطعا او را با زندگى پاکیزه‌اى حیات حقیقى مى‌بخشیم و مسلما اجرشان را بر پایه بهترین کارى که مى‌کردند مى‌دهیم
پس آن‌گاه که قرآن بخوانى از شیطان مطرود به خدا پناه بر
چرا که او را بر کسانى که ایمان آورده‌اند و بر خداى خود توکل مى‌کنند تسلطى نیست
تسلط او تنها بر کسانى است که او را سرپرست مى‌گیرند و بر کسانى است که به خدا شرک مى‌ورزند
و چون حکمى را به جاى حکم دیگر بیاوریم در حالى که خدا به آنچه نازل مى‌کند داناتر است، مى‌گویند: جز این نیست که تو دروغبافى. نه بلکه بیشتر آنان نمى‌دانند
بگو: آن را روح القدس از طرف پروردگارت به حق نازل کرده تا کسانى را که ایمان آورده‌اند ثابت قدم کند و براى مسلمانان هدایت و بشارتى باشد
و ما به خوبى مى‌دانیم که آنان مى‌گویند: جز این نیست که بشرى او را تعلیم مى‌دهد. [نه چنین نیست، زیرا] زبان کسى که این نسبت را به او مى‌دهند عجمى است و این قرآن به زبان عربى روشن است
مسلما کسانى که به آیات خدا ایمان نمى‌آورند، خداوند آنها را هدایت نمى‌کند و ایشان را عذابى دردناک است
تنها کسانى دروغ مى‌بافند که به آیات خدا ایمان ندارند و آنها خود دروغگویند
هر کس پس از ایمانش، به خدا کافر شود [جزایش دوزخ است‌] جز کسى که تحت فشار [واقع‌] شده ولى دلش به ایمان محکم است آرى کسى که سینه خود را به کفر بگشاید، خشمى از خدا بر آنهاست و ایشان را عذابى بزرگ خواهد بود
این بدان سبب است که آنها زندگى دنیا را بر آخرت ترجیح دادند و این که خدا قوم کافر را هدایت نمى‌کند
آنان کسانى هستند که خدا بر دل‌ها و شنوایى و دیدگانشان مهر نهاده و آنها همان غافلانند
شکى نیست که آنها در آخرت زیانکار خواهند بود
اما پروردگار تو نسبت به کسانى که پس از آن همه رنج دیدن، هجرت نمودند و سپس جهاد کردند و شکیبایى ورزیدند، بى‌تردید خداى تو بعد از آن نسبت به ایشان بخشنده و مهربان است
روزى که هر کسى مى‌آید در حالى که از خود دفاع مى‌کند، و هر کسى در برابر آنچه کسب کرده است بى‌کم و کاست پاداش مى‌یابد و بر آنها ستم نمى‌رود
و خداوند شهرى را مثل زده است که امن و آرام بود و رزقش به وفور از هر طرف به آن مى‌رسید، اما کفران نعمت خدا کردند و خدا هم به سزاى آنچه انجام مى‌دادند طعم گرسنگى و هراس را به [مردم‌] آن چشانید
و همانا فرستاده‌اى از خودشان به سوى آنها آمد، اما او را تکذیب کردند، پس در حالى که ظالم بودند آنها را عذاب در گرفت
پس، از آنچه خدا شما را روزى کرده است حلال و پاکیزه بخورید و نعمت خدا را شکر گزارید اگر تنها او را بندگى مى‌کنید
جز این نیست که خدا مردار و خون و گوشت خوک و آنچه را که به غیر نام خدا ذبح شده بر شما حرام کرده است. پس کسى که به خوردن آنها ناگزیر شود و از حد [ضرورت و حکم خدا تجاوز] نکند، قطعا خداوند آمرزنده‌ى مهربان است
و در باره آنچه زبانتان به دروغ و بى‌سند توصیف مى‌کند، نگویید این حلال است و آن حرام، تا بر خدا دروغ بسته باشید. زیرا کسانى که بر خدا دروغ مى‌بندند رستگار نمى‌شوند
بهره‌ى کمى است [که در این دنیا نصیبشان مى‌شود] ولى عذابى دردناک در انتظار آنهاست
و ما بر یهودیان آنچه را پیش‌تر بر تو حکایت نمودیم حرام کرده بودیم، و ما در حق آنها ستم نکردیم بلکه آنها خود به خویشتن ستم مى‌کردند
سپس پروردگار تو نسبت به کسانى که از روى جهالت گناه کردند و آن‌گاه از پس آن توبه نمودند و درستکارى کردند، البته پروردگارت بعد از آن آمرزنده‌ى مهربان است
به راستى ابراهیم [به تنهایى‌] یک امت و مطیع خدا و موحد بود و از مشرکان نبود
و شکرگزار نعمت‌هاى او بود و خدا او را برگزید و به راهى راست هدایتش کرد
و او را در دنیا نیکى دادیم و بى‌تردید در آخرت هم از شایستگان است
سپس به تو وحى کردیم که از آیین ابراهیم حق گراى پیروى کن، و او از مشرکان نبود
[تحریم‌هاى‌] شنبه فقط بر کسانى مقرر شد که در باره‌ى [صید] آن اختلاف کردند، و قطعا پروردگار تو روز رستاخیز میان آنها در باره‌ى آنچه بر سرش اختلاف مى‌کردند حکم خواهد کرد
مردم را با حکمت و اندرز نیکو به راه پروردگارت فراخوان و با آنان به نکوترین شیوه مجادله کن. بى‌تردید پروردگار تو به حال کسى که از راه او منحرف شده داناتر است و هدایت یافتگان را نیز بهتر مى‌شناسد
و اگر سزا مى‌دهید، مانند آنچه با شما کرده‌اند سزا دهید، و اگر صبورى کنید بى‌شک همان براى صابران بهتر است
و صبور باش که صبر تو جز به توفیق خدا نیست، و بر ایشان محزون مباش و از آن مکرى که مى‌کنند دل تنگ مدار
بى‌تردید خدا با کسانى است که پارسایى کرده‌اند و کسانى که نیکوکارند
منزه است آن که بنده‌ى خود را شبى از مسجد الحرام به سوى مسجد الأقصى که حومه آن را برکت داده‌ایم سیر داد، تا آیات خویش را به او بنماییم که همانا او شنواى بیناست
و به موسى کتاب دادیم و آن را براى بنى اسرائیل وسیله هدایت ساختیم که زنهار غیر من و کیل و سرپرست نگیرید
[شما] نسل کسانى هستید که آنها را [در کشتى‌] با نوح برداشتیم. به راستى او بنده‌اى شکرگزار بود
و به بنى اسرائیل در آن کتاب اعلام کردیم که بى‌گمان دوبار در زمین فساد خواهید کرد و به طغیان بزرگى دست خواهید زد
پس آن‌گاه که وعده‌ى اولین آن دو فرا رسید، بندگانى از خود را که جنگاورانى نیرومندند بر شما برانگیزیم تا [براى تعقیب شما] داخل خانه‌ها را جست جو کنند، و این وعده انجام شدنى است
آن‌گاه دوباره غلبه بر آنها را به شما بازگردانیم و شما را با اموال و پسران یارى دهیم و تعداد نفرات شما را بیشتر کنیم
[حال‌] اگر نیکى کنید، به خود نیکى کرده‌اید و اگر بدى کنید به خود بد کرده‌اید، پس وقتى وعده‌ى [کیفر] بعدى فرا رسد [چنان بر شما بتازند] که از اندوه صورتتان را زشت گردانند و وارد مسجد [الاقصى‌] شوند، چنان که بار اول داخل شده بودند و به هر چه دست یابند یک
[اگر توبه کردید] امید است که پروردگارتان بر شما رحمت آورد، و اگر [به فساد] باز گشتید ما نیز باز مى‌گردیم. و دوزخ را براى کافران زندان قرار داده‌ایم
بى‌تردید، این قرآن به آیین که استوارتر است راه مى‌نماید و به آن مؤمنانى که کارهاى شایسته مى‌کنند مژده مى‌دهد که پاداشى بزرگ برایشان خواهد بود
و براى کسانى که به آخرت ایمان نمى‌آورند عذابى دردناک آماده کرده‌ایم
و آدمى [بدون فکر] بدى را همان گونه مى‌طلبد که نیکى را مى‌طلبد، و انسان همواره شتابزده است
و شب و روز را دو نشانه قرار دادیم، پس نشانه شب را محو [و تیره‌] کردیم و نشانه روز را ظاهر و روشن قرار دادیم تا از پروردگارتان روزى بطلبید و شمار سال‌ها و حساب [اوقات‌] را بدانید، و هر چیزى را به طور کامل توضیح دادیم
و کارنامه هر انسانى را به گردنش آویخته‌ایم، و روز قیامت براى او نامه‌اى که آن را گشوده مى‌بیند بیرون مى‌آوریم
[گفته شود] نامه‌ات را بخوان. کافى است که امروز خود حسابرس خویش باشى
هر که به راه آید، تنها به سود خود به راه آمده، و هر که بیراهه رود تنها به ضرر خود بیراهه رفته است و هیچ حمل کننده‌اى بار گناه دیگرى را بر نمى‌دارد، و ما عذاب کننده نبوده‌ایم تا وقتى که رسولى بفرستیم
و چون بخواهیم شهرى را هلاک کنیم خوشگذران‌هاى آن را وا مى‌داریم [و آزاد مى‌گذاریم‌] تا در آن فسق و فساد کنند پس عذاب الهى بر آن محقق مى‌گردد و آن را به طور کامل فرو مى‌کوبیم
و چه بسیار نسل‌هایى را پس از نوح هلاک نمودیم، و همین بس که پروردگار تو به گناهان بندگانش آگاه و بیناست
هر کس خواهان دنیاى زود گذر است، به زودى هر که را خواهیم نصیبى از آن مى‌دهیم، سپس جهنم را برایش مقرر مى‌کنیم تا نکوهیده و مطرود در آن وارد شود
و هر کس آخرت خواهد و با سعى لازم براى آن بکوشد- در حالى که مؤمن باشد- آنانند که از سعیشان قدردانى خواهد شد
همه را، این گروه و آن گروه را از عطاى پروردگارت مدد مى‌بخشیم، و عطاى پروردگار تو از کسى منع نشده است
بنگر که چگونه بعضى‌شان را بر بعضى دیگر برترى دادیم، و البته آخرت به لحاظ درجات، عظیم‌تر و از نظر برترى، بزرگ‌تر است
با خدا معبود دیگرى قرار مده که نکوهیده و وانهاده فرو نشینى
و پروردگار تو مقرر داشته که جز او را نپرستید و با پدر و مادر احسان کنید. اگر یکى از آن دو یا هر دو در کنار تو به پیرى رسند، به آنها اف مگو! و آنها را به خشونت مران و با آنها کریمانه سخن بگوى
و از سر مهربانى بال فروتنى بر آنان بگستر و بگو: پروردگارا! آنها را رحمت آور، چنان که مرا در کودکى پرورش دادند
پروردگارتان بهتر مى‌داند که در ضمیر شما چیست. اگر اهل صلاح باشید، قطعا او آمرزنده‌ى توبه کاران است
و حق خویشاوند و تنگدست و به راه مانده را بده و ولخرجى و اسراف مکن
چرا که اسرافکاران برادران شیاطینند، و شیطان در برابر خداى خویش کفر پیشه است
و اگر به امید رحمت [و وسعت رزق‌] از جانب پروردگارت، از [انفاق‌] به آنها روى مى‌گردانى، پس با ایشان سخنى نرم گوى
نه دستت را [به خست‌] به گردن خویش ببند و نه [به سخاوت‌] یکباره بگشاى که ملامت زده و حسرت خورده بمانى
بى‌تردید، خداى تو روزى را براى هر که خواهد گشایش دهد یا تنگ گیرد همانا او به بندگان خویش آگاه و بیناست
و فرزندانتان را از بیم تنگدستى نکشید، ما آنها و شما را روزى مى‌دهیم. قطعا کشتن آنها خطایى بزرگ است
و به زنا نزدیک مشوید به درستى که آن فحشا و راهى بد است
و کسى را که خداوند [کشتن وى را] حرام کرده نکشید جز به حق، و هر کس به ستم کشته شود، به ولى او تسلطى داده‌ایم، پس او نباید در [مکافات‌] قتل زیاده‌روى کند، همانا او حمایت شده است
و به مال یتیم نزدیک نشوید مگر به طریقى که بهتر است، تا آن‌گاه که به حد بلوغش برسد، و به پیمان وفا کنید که پیمان بازخواست شدنى است
و چون پیمانه کنید پیمانه را تمام دهید و با ترازوى درست وزن کنید، که این بهتر و سر انجامش نیکوتر است
و چیزى را که بدان علم ندارى پیروى مکن، همانا گوش و چشم و قلب، همه آنها مورد سؤال واقع خواهند شد
و در روى زمین به نخوت راه مرو، تو هرگز زمین را نخواهى شکافت و در بلندى به کوه‌ها نخواهى رسید
همه اینها گناهش نزد پروردگارت ناخوشایند است
اینها از جمله حکمت‌هایى است که پروردگارت به تو وحى کرده است، پس با خدا معبود دیگرى قرار مده که ملامت زده و مطرود در جهنم افکنده مى‌شوى
آیا پروردگارتان پسران را خاص شما کرده و خود از فرشتگان دخترانى اختیار نموده است؟ حقا که شما سخنى بس بزرگ بر زبان مى‌آورید
و به تحقیق ما در این قرآن [حقایق را] گونه‌گون بیان کردیم تا پند گیرند، اما آنها را جز رمیدن نمى‌افزاید
بگو: اگر با او چنان که مى‌گویند خدایان دیگرى بود، در آن صورت حتما به سوى صاحب عرش راهى مى‌جستند [تا قدرت را به دست گیرند]
او پاک و منزه است و از آنچه مى‌گویند بسى برتر است
آسمان‌هاى هفتگانه و زمین و هر کس در آنهاست او را تسبیح مى‌گویند، و هیچ موجودى نیست مگر این که به ستایش او تسبیح مى‌گوید، ولى شما تسبیحشان را نمى‌فهمید. به راستى که او بردبار و آمرزنده است
و چون قرآن بخوانى، میان تو و کسانى که به آخرت ایمان نمى‌آورند حجابى نامرئى قرار مى‌دهیم
و بر دل‌هایشان پرده‌ها نهاده‌ایم تا آن را نفهمند، و در گوش‌هایشان سنگینى. و هنگامى که در قرآن پروردگار خود را به یگانگى یاد کنى با نفرت پشت مى‌کنند
هنگامى که به تو گوش مى‌سپارند ما بهتر مى‌دانیم به چه منظور گوش مى‌دهند، و نیز آن‌گاه که نجوا مى‌کنند وقتى که ستمگران مى‌گویند: شما جز مردى افسون شده را پیروى نمى‌کنید
ببین چگونه براى تو مثل‌ها زدند و گمراه شدند، در نتیجه راه به جایى نتوانند برد
و گفتند: آیا وقتى ما استخوان و خاک شدیم، دگر بار به آفرینش تازه‌اى زنده خواهیم شد
بگو: سنگ باشید یا آهن
یا هر مخلوقى از آنچه در خاطر شما بزرگ مى‌نماید [بالاخره برانگیخته خواهید شد]. باز خواهند گفت: چه کسى ما را باز مى‌گرداند؟ بگو: همان کس که بار اول شما را آفرید. پس سرهایشان را به سویت تکان داده خواهند گفت: آن در چه زمانى خواهد بود؟ بگو: شاید نزدیک باش
روزى که شما را فرا مى‌خواند، پس با ستایش او اجابتش مى‌کنید، و مى‌پندارید که جز اندکى [در دنیا] توقف نکرده‌اید
و به بندگان من بگو سخنى را که بهتر است بگویند، که شیطان میانشان را به هم مى‌زند، به راستى که شیطان براى آدمى دشمنى آشکار است
پروردگارتان به شما داناتر است، اگر بخواهد رحمتتان مى‌کند یا اگر بخواهد عذابتان مى‌کند، و ما تو را بر آنان و کیل نفرستاده‌ایم
و پروردگار تو به [احوال‌] هر کس که در آسمان‌ها و زمین است داناتر است. و به تحقیق بعضى از انبیا را بر بعضى برترى بخشیدیم، و به داود زبور دادیم
بگو: کسانى را که به جاى او [معبود خود] پنداشته‌اید بخوانید، ولى آنها نمى‌توانند از شما دفع زیان کنند و نه تغییر دهند
آن کسانى را که ایشان مى‌خوانند [مانند ملائکه و غیره‌] خود به سوى خدایشان وسیله مى‌جویند که کدامشان به او نزدیک‌ترند؟ و به رحمت خدا امیدوارند و از عذابش مى‌ترسند همانا عذاب پروردگارت حذر کردنى است
و هیچ شهرى نیست جز این که ما آن را [در صورت نافرمانى‌] پیش از روز قیامت به هلاکت مى‌رسانیم یا به عذابى سخت گرفتار مى‌سازیم. این [عقوبت‌] در کتاب الهى به قلم رفته است
و [چیزى‌] ما را از فرستادن معجزات [درخواستى مشرکان‌] باز نداشت جز این که پیشینیان، آن را دروغ پنداشتند و ما به قوم ثمود آن ماده شتر را به عنوان یک حجت روشن دادیم ولى به آن ستم کردند، و ما معجزه‌ها را صرفا براى بیم دادن مى‌فرستیم
و آن‌گاه که به تو گفتیم: به راستى پروردگارت بر مردم احاطه دارد، و خوابى را که به تو نمایاندیم و نیز آن درخت نفرین شده در قرآن را صرفا براى امتحان مردم قرار دادیم، و ما آنها را مى‌ترسانیم اما آنها را جز سرکشى بزرگ نمى‌افزاید
و هنگامى که به فرشتگان گفتیم: براى آدم سجده کنید. پس همه سجده کردند، جز ابلیس که گفت: آیا کسى را که از گل آفریده‌اى سجده کنم
گفت: به من بگو، آیا این همان است که بر من برترى دادى؟ اگر تا روز قیامت مهلتم دهى، قطعا نسل او را افسار مى‌زنم جز اندکى را
گفت: برو، هر کس از آنان تو را پیروى کند، مسلما جهنم سزایتان خواهد بود که سزایى تمام است
و از ایشان هر که را توانستى به آواى خود تحریک کن و با سواران و پیادگانت بر آنها بتاز، و با آنها در اموال و اولاد شریک شو، و به ایشان وعده بده، ولى شیطان جز از روى فریب به آنها وعده نمى‌دهد
به یقین، تو را بر بندگان [صالح‌] من تسلطى نیست، و کفالت پروردگارت بس است
پروردگار شما کسى است که کشتى را در دریا براى شما به حرکت در مى‌آورد تا از فضل او روزى بجویید همانا او همواره به شما مهربان است
و چون در دریا به شما خطرى برسد، آن که را مى‌خوانید گم مى‌شود جز او، و چون خدا شما را به سوى خشکى نجات داد روى مى‌گردانید و انسان بسیار ناسپاس است
مگر ایمن شده‌اید از این که شما را در کنار خشکى به زمین فرود برد یا بر شما طوفانى از سنگریزه‌ها بفرستد که براى خود مدافعى نیابید
یا مگر ایمن شده‌اید از این که بار دیگر شما را به دریا بازگرداند و تندبادى شکننده بر شما بفرستد و به سزاى کفرتان شما را غرق کند، آن‌گاه براى نجات خود در برابر ما پى‌گیرى کننده نیابید
و به راستى ما فرزندان آدم را گرامى داشتیم و آنها را در خشکى و دریا سیر دادیم و از نعمت‌هاى پاکیزه روزى بخشیدیم و آنها را بر بسیارى از مخلوقات خود برترى دادیم، برترى کامل
روزى که هر گروهى را با امامشان فرا مى‌خوانیم، پس هر که نامه او به دست راستش داده شود آنها نامه‌ى خود را مى‌خوانند و ذره‌اى به آنها ستم نمى‌رود
و هر که در این دنیا کور [دل‌] باشد در آخرت هم کور و گمراه‌تر خواهد بود
و همانا نزدیک بود در آنچه به تو وحى کرده‌ایم تو را متزلزل کنند که غیر آن را به ما منسوب دارى که در آن صورت تو را به دوستى مى‌گرفتند
و اگر استوارت نکرده بودیم همانا نزدیک بود کمى به سوى آنها متمایل شوى
در آن صورت حتما تو را دو چندان [در این‌] زندگى و دو چندان را [بعد از] مرگ عذاب مى‌چشاندیم، آن‌گاه در برابر ما براى خود یاورى نمى‌یافتى
و همانا نزدیک بود تو را از این سرزمین برکنند تا تو را از آن بیرون برانند، و هرگاه چنین مى‌کردند آنها پس از تو جز اندک زمانى باقى نمى‌ماندند
[مانند] سنت [ما در حمایت‌] پیامبرانى که پیش از تو فرستادیم، و براى سنت و قانون ما تغییرى نخواهى یافت
نماز را از زوال آفتاب تا نهایت تاریکى شب برپادار، و نیز نماز صبح را، که نماز صبح مشهود [فرشتگان‌] است
و پاسى از شب را زنده بدار که نافله‌اى مخصوص تو است، باشد که پروردگارت تو را به مقامى ستوده برساند
و بگو: پروردگارا! مرا در هر کارى به درستى وارد کن و به درستى خارج ساز، و از جانب خود برایم حجتى یارى بخش پدید آور
و بگو: حق آمد و باطل نابود شد. بى‌شک باطل نابود شدنى است
و از قرآن آنچه را براى مؤمنان شفا و رحمت است نازل مى‌کنیم، ولى ستمگران را جز زیان نمى‌افزاید
و چون به انسان نعمت ارزانى داریم روى مى‌گرداند و دورى مى‌گزیند، و چون به وى بدى رسد نومید مى‌گردد
بگو: هر کس بر حسب ساختار روحى خود عمل مى‌کند، و پروردگار شما بهتر مى‌داند چه کسى راه یافته‌تر است
و از تو در باره‌ى روح مى‌پرسند، بگو: روح از [عالم بالا و] فرمان خداى من است و شما از علم جز اندکى داده نشده‌اید
و اگر مى‌خواستیم، قطعا آنچه را به تو وحى کرده‌ایم مى‌بردیم، آن‌گاه در باره‌ى آن براى خویش در برابر ما مدافعى نمى‌یافتى
مگر به رحمتى از جانب پروردگارت که تفضل او در حق تو بزرگ است
بگو: اگر همه انس و جن فراهم آیند که نظیر این قرآن را بیاورند نمى‌توانند مانند آن را بیاورند، هر چند آنها پشتیبان یکدیگر باشند
بى‌شک ما در این قرآن براى مردم از هر گونه مثل و نمونه آوردیم اما بیشتر مردم ابا کرده، جز کفر و انکار [اظهار] نداشتند
و گفتند: ما هرگز به تو ایمان نخواهیم آورد تا آن که از زمین چشمه‌اى براى ما بجوشانى
یا باغى از خرما و انگور داشته باشى که از لابه‌لاى آن به فراوانى نهرها جارى سازى
یا چنان که ادعا مى‌کنى آسمان را پاره پاره بر سر ما بیفکنى یا خدا و فرشتگان را در برابر ما حاضر آورى
یا براى تو خانه‌اى زرین باشد یا به آسمان بالا روى، و البته بالا رفتن تو را هم باور نخواهیم کرد مگر این که بر ما نوشته‌اى نازل کنى که آن را بخوانیم. بگو: پاک است پروردگار من! آیا من جز بشرى فرستاده [شده‌] هستم
و مانع ایمان آوردن مردم- هنگامى که هدایت سویشان آمد- جز این نبود که گفتند: آیا خداوند بشرى را به رسالت مبعوث کرده است؟
بگو: اگر در روى زمین فرشتگانى بودند که آسوده خاطر راه مى‌رفتند، البته بر آنها نیز از آسمان فرشته‌اى را به عنوان پیامبر مى‌فرستادیم
بگو: همین بس که خداوند میان من و شما گواه است، همانا او به حال بندگانش آگاه و بیناست
و هر که را خدا هدایت کند رهیافته اوست، و هر که را گمراه کند جز خدا برایشان سرپرستى نخواهى یافت، و روز قیامت آنها را به رو افتاده و چشم بسته و لال و کر محشور مى‌کنیم. جایگاهشان دوزخ است که هر دم آتش آن فرو نشیند، شراره‌اى تازه برایشان مى‌افزاییم
سزایشان همین است، چرا که آنها آیات ما را انکار کردند و گفتند: آیا وقتى ما استخوان و خاک شدیم باز در آفرینشى جدید زنده خواهیم شد
آیا ندانسته‌اند خدایى که آسمان‌ها و زمین را آفریده قادر است همانند آنها را بیافریند و براى آنها اجلى معین کرده است که شکى در آن نیست؟ ولى ستمگران، سر باز زده، جز کفر و انکار [نخواستند]
بگو: اگر شما مالک گنج‌هاى رحمت پروردگار من بودید، در آن صورت از بیم هزینه کردن قطعا امساک مى‌کردید، و آدمى همواره بخیل است
و همانا ما به موسى نه معجزه‌ى آشکار دادیم- پس از بنى اسرائیل بپرس- آن‌گاه که موسى نزد آنها آمد و فرعون به او گفت: اى موسى! من جدا تو را جادو شده مى‌پندارم
گفت: تو نیک مى‌دانى که این آیات را که مایه بینش‌هاست جز پروردگار آسمان‌ها و زمین نازل نکرده است، و راستى اى فرعون! من تو را هلاک شده مى‌پندارم
پس فرعون تصمیم گرفت تا آنها را از سرزمین مصر بیرون کند و ما، او و هر که را با وى بود همه را غرق کردیم
و پس از او به بنى اسرائیل گفتیم: در این سرزمین ساکن شوید، پس وقتى وعده‌ى آخرت فرا رسید همه شما را با هم مى‌آوریم
و آن [قرآن‌] را به حق نازل کردیم و به حق هم نازل شد، و تو را جز بشارت دهنده و بیم رسان نفرستادیم
و قرآنى که بخش بخش بر تو نازل کردیم تا آن را بر مردم آرام آرام بخوانى و آن را به تدریج نازل کردیم
بگو: خواه به آن ایمان بیاورید خواه نیاورید، بى‌گمان کسانى که پیش از آن علم داده شده‌اند هنگامى که این کتاب بر آنها تلاوت شود سجده‌کنان بر چانه‌ها به خاک افتند
و مى‌گویند: منزه است پروردگار ما، که وعده‌ى پروردگارمان قطعا انجام شدنى است
و گریه کنان بر چانه‌ها به خاک افتند و خشوعشان افزون شود
بگو: الله را بخوانید یا رحمان را بخوانید، هر کدام را خواندید بهترین نام‌ها براى اوست، و نمازت را زیاد بلند یا خیلى آهسته نخوان و میان آن دو راهى معتدل برگیر
و بگو: ستایش خداى را که نه فرزندى گرفته و نه در فرمانروایى شریکى دارد و نه از زبونى او را یاورى بوده، و او را به بزرگداشتى تمام بزرگ دار
ستایش خداى را که این کتاب [آسمانى‌] را بر بنده‌ى خود نازل کرد و هیچ گونه انحرافى در آن ننهاد
[کتابى‌] راست و درست، تا به عقوبتى سخت از نزد خود هشدار دهد و مؤمنان را که کارهاى شایسته مى‌کنند نوید بخشد که ایشان را پاداشى نیکوست
که جاودانه در آن خواهند بود
و تا کسانى را که گفتند: خداوند فرزندى گرفته است، هشدار دهد
نه آنان و نه پدرانشان به این [گفتار] دانشى ندارند. سخن بزرگى است که از دهانشان بیرون مى‌آید. [و] جز دروغ نمى‌گویند
چه بسا تو از پى [اعراض‌] آنها، اگر به این گفتار ایمان نیاورند، خود را از اندوه هلاک کنى
همانا ما آنچه را که بر زمین است زینتى براى آن قرار دادیم تا امتحانشان کنیم که کدام یک از ایشان بهتر عمل مى‌کنند
و ما [سر انجام‌] آنچه را که بر روى زمین است قطعا بیابانى خشک و بایر خواهیم کرد
آیا پنداشته‌اى که اصحاب کهف و سنگ نوشته از آیات عجیب ما بودند
آن‌گاه که آن جوانان به سوى غار پناه بردند و گفتند: پروردگارا! ما را از جانب خود رحمتى عطا کن و در کارمان براى ما رشد و تعالى فراهم ساز
پس در آن غار سالیانى چند بر گوش‌هایشان [پرده‌ى خواب‌] زدیم
آن‌گاه آنها را برانگیختیم تا معلوم داریم کدام یک از آن دو گروه مدت ماندنشان را بهتر حساب مى‌کنند
ما خبرشان را به حق بر تو حکایت مى‌کنیم. آنها جوانانى بودند که به پروردگار خود ایمان آوردند و ما نیز بر هدایتشان افزودیم
و بر دل‌هایشان قوت بخشیدیم آن‌گاه که [در مقابل مشرکان‌] قیام کردند و گفتند: پروردگار ما پروردگار آسمان‌ها و زمین است، غیر او هرگز معبودى را نخواهیم خواند که در این صورت حتما ناحق گفته‌ایم
اینان قوم ما هستند که غیر او معبودانى اختیار کرده‌اند، چرا بر [الوهیت‌] آنها دلیل روشنى نمى‌آورند؟ پس کیست ظالم‌تر از کسى که بر خدا دروغ ببندد
و چون از آنها و از آنچه جز خدا مى‌پرستند کناره گرفتید، پس به غار پناه جویید تا پروردگارتان از رحمت خود بر شما بگسترد و براى شما در کارتان گشایشى فراهم سازد
و خورشید را مى‌بینى که وقتى طلوع مى‌کند از غارشان به سمت راست میل مى‌کند، و چون غروب مى‌کند از سمت چپشان مى‌گذرد و آنها در جایى فراخ از آن غار بودند. این از نشانه‌هاى قدرت خداست. هر که را خدا هدایت کند، او هدایت یافته است و هر که را گمراه کند هرگز بر
و آنان را بیدار مى‌پنداشتى، در حالى که خفته بودند. و آنها را به پهلوى راست و چپ مى‌گرداندیم، و سگشان بر آستانه غار دو دست خود را گشاده بود. اگر بر آنها مشرف مى‌شدى، [و از نزدیک مى‌دیدى‌]، بى‌تردید به آنها پشت کرده مى‌گریختى و وجودت از بیمشان آکنده مى
و این چنین آنان را برانگیختم تا میان خود از یکدیگر پرستش کنند. یکى از آنها گفت: چه مدت [این جا] مانده‌اید؟ گفتند: روزى یا مقدارى از روز مانده‌ایم. [سر انجام‌] گفتند: پروردگارتان بهتر مى‌داند چه مدت مانده‌اید. اینک یکى از خودتان را با این پولتان به شه
چرا که آنها اگر بر شما دست یابند سنگسارتان مى‌کنند یا شما را به کیش خود باز مى‌گردانند و در آن صورت هرگز رستگار نخواهید شد
و بدین‌سان [اهل شهر را] بر آنها واقف کردیم تا بدانند که وعده‌ى خدا راست است و در [وقوع‌] قیامت تردیدى نیست و این هنگامى بود که [مردم‌] در میان خود در باره‌ى امر [معاد] مناقشه داشتند پس [مشرکان‌] گفتند: بر آنها بنایى بسازید [تا کسى از آنها آگاه نشود]
به زودى خواهند گفت: سه تن بودند و چهارمى‌شان سگشان بود، و مى‌گویند: پنج تن بودند و ششمى‌شان سگشان- تیرى به ناپیدا [مى‌زنند] - و مى‌گویند: هفت تن بودند و هشتمى‌شان سگشان بود. بگو: پروردگارم به وعده آنها آگاه‌تر است و جز شمار اندکى تعداد آنها را نمى‌دان
و هیچ وقت در باره‌ى کارى مگوى که فردا چنین مى‌کنم
مگر آن که [بگویى:] اگر خدا خواهد. و وقتى فراموش کردى، پروردگار خویش را یاد کن و بگو: امید است خدایم مرا به چیزى که به صواب نزدیک‌تر از این باشد، هدایت کند
و سیصد سال در غارشان درنگ کردند و نه سال نیز افزودند
بگو: خدا به مدتى که درنگ کردند آگاه‌تر است. غیب آسمان‌ها و زمین خاص اوست. راستى، چه بینا و شنواست! آنان را جز او سرپرستى نیست، و او در حکم خود کسى را شریک نمى‌سازد
و از کتاب پروردگارت آنچه را که به تو وحى شده است تلاوت کن. کلمات او را تغییر دهنده‌اى نیست، و هرگز جز او پشت و پناهى نخواهى یافت
و با کسانى که پروردگارشان را صبح و شام مى‌خوانند و خشنودى او را مى‌جویند شکیبایى کن، و براى تجمل زندگى دنیا چشم از ایشان بر مگیر، و از آن کس که قلبش را از یاد خودمان غافل ساخته‌ایم و از پى هواى نفس خود مى‌رود و اساس کارش بر تجاوز است اطاعت مکن
و بگو: [سخن‌] حق از پروردگار شماست، پس هر که خواهد ایمان بیاورد و هر که خواهد کافر شود، که ما براى ستمگران آتشى آماده کرده‌ایم که سراپرده‌هاى آن ایشان را احاطه کند و اگر فریادرسى خواهند، به آبى چون مس گداخته که چهره‌ها را بریان مى‌کند فریادرسى شوند،
بى‌تردید، کسانى که ایمان آوردند و کارهاى شایسته کردند، ما پاداش کسى را که نیکوکارى کرده است ضایع نمى‌کنیم
آنانند که بهشت‌هاى ابدى مخصوص ایشان است که از زیر [قصرها] شان نهرها جارى است. در آن جا با دستبندهاى زرین آراسته مى‌شوند و جامه‌هاى سبز از حریر نازک و حریر ضخیم مى‌پوشند، در حالى که بر تخت‌ها تکیه زده‌اند. خوش پاداش و نیکو استراحتگاهى است
و براى آنها [داستان‌] دو مردى را مثل بزن که به یکى از آنها دو باغ انگور دادیم و پیرامون آنها را با درختان خرما پوشاندیم و میان آنها کشتزارى پدید آوردیم
هر دو باغ محصول خود را بى‌هیچ کم و کاست مى‌داد و میان آن دو نهرى جارى ساختیم
و او را محصولات [گوناگون‌] بود. پس به دوست خود که با او گفت و گو مى‌کرد گفت: من به مال از تو بیشتر و به افراد از تو نیرومندترم
و او در حالى که ستمکار به نفس خویش بود [مغرورانه‌] به باغ خود در آمد و گفت: گمان ندارم که این [باغ‌] هرگز زوال پذیرد
و گمان ندارم که قیامت برپا شود، و اگر هم به نزد پروردگارم بازگردانده شوم، قطعا جایگاهى بهتر از این خواهم یافت
رفیقش که با او گفت و گو مى‌کرد به وى گفت: آیا به کسى که تو را از خاک و سپس از نطفه آفرید، آن‌گاه تو را به صورت مردى بیاراست کافر شدى؟
اما من [مى‌گویم‌]: الله پروردگار من است و هیچ کس را شریک پروردگار خویش نمى‌سازم
و چرا وقتى داخل باغت شدى نگفتى: هر چه خدا خواهد [همان شود] و هیچ نیرویى جز به تأیید خدا نیست؟ اگر مرا به مال و فرزند کمتر از خود مى‌بینى
امید است که پروردگارم بهتر از باغ تو را به من دهد، و بر آن باغ آفتى از آسمان بفرستد تا به زمینى بایر و بى‌گیاه بدل شود
یا آب آن در زمین فرو رود که هرگز نتوانى آن را به دست آورى
و [سر انجام‌] میوه‌هایش نابود شد. آن‌گاه براى آنچه در باغ هزینه کرده بود، دست حسرت بر دست مى‌سایید در حالى که همه داربست‌ها و در و دیوار آن فرو ریخته بود و [به حسرت‌] مى‌گفت: اى کاش کسى را شریک پروردگار خود نساخته بودم
و گروهى نداشت که او را در برابر خدا یارى دهند و خود نیز قدرت دفاع نداشت
آن جا ثابت شد که حاکمیت از آن خداى حق است. او در پاداش دادن بهتر و در فرجام نیکوتر است
و برایشان زندگى دنیا را مثل بزن که مانند آبى است که آن را از آسمان فرستادیم، پس گیاه زمین با آن در آمیخت [و سرسبز شد] و آن‌گاه خشکید که بادها آن را به هر سو مى‌پراکند، و خدا بر هر چیزى قادر است
مال و فرزندان زینت زندگى دنیایند، و نیکى‌هاى ماندگار، ثوابش نزد پروردگار تو بهتر و امید بخش‌تر است
و روزى که کوه‌ها را به حرکت در آوریم، و زمین را صاف و هموار بینى، و آنان را گرد آوریم و هیچ یک از آنها را فروگذار نکنیم
و همه در یک صف به [پیشگاه‌] پروردگارت عرضه شوند [و به آنها گفته شود:] اکنون نزد ما [تنها] آمده‌اید همان گونه که اول بار شما را آفریدیم، ولى گمان مى‌کردید که هرگز براى شما موعد [دیدار] نخواهیم نهاد
و کارنامه‌ها را در میان گذارند، آن‌گاه مجرمان را از آنچه در آن است هراسان بینى، و گویند: اى واى بر ما! این چه کارنامه‌اى است که هیچ [کار] کوچک و بزرگى را وانگذاشته مگر این که آن را برشمرده است! و آنان کرده‌هاى خویش را آماده مى‌یابند، و پروردگار تو ب
و آن‌گاه که به فرشتگان گفتیم: براى آدم سجده کنید. پس همه سجده کردند، جز ابلیس که از جنیان بود و از فرمان پروردگارش سر بتافت. آیا با این حال او و ذریه‌اش را به جاى من اولیاى خود مى‌گیرید و حال آن که آنها دشمن شمایند؟ ستمکاران [شیطان را] بد جانشینى [ب
آنها را نه در آفرینش آسمان‌ها و زمین شاهد ساختم و نه در آفرینش خودشان، و من آن نیستم که گمراه کنندگان را دستیار خود گیرم
و روزى که خدا فرماید: آنهایى را که مى‌پنداشتید شریکان منند [به یارى خود] ندا دهید. پس آنها را ندا دهند ولى اجابتشان نکنند، و ما میان آنها کانون مهلکه‌اى قرار داده‌ایم [که از هم جدا افتند]
و گناهکاران آتش دوزخ را مى‌بینند و در مى‌یابند که در آن افتادنى هستند، و از آن راه گریزى نمى‌یابند
و به راستى در این قرآن براى مردم از هر گونه مثلى آوردیم، ولى انسان بیش از هر چیزى، جدال کننده است
و چیزى مانع مردم نشد از این که وقتى هدایت به سویشان آمد ایمان بیاورند و از پروردگارشان آمرزش بخواهند جز این که همان بلاها بر سرشان بیاید که بر پیشینیان آمد یا عذاب رویارویشان درآید [تا به خود آیند]
و ما پیامبران را جز مژده دهندگان و بیم‌رسانان نمى‌فرستیم. و کسانى که کافر شدند به باطل مجادله مى‌کنند تا به وسیله آن حق را پایمال کنند. [آنها] آیات من و آنچه را بدان بیم داده شده‌اند به ریشخند گرفتند
کیست ظالم‌تر از کسى که آیات پروردگارش به وى تذکر داده شود و او اعراض کند و آنچه را که پیش فرستاده از یاد ببرد؟ ما بر دل‌هاى آنان پوشش‌هایى [از قساوت‌] قرار دادیم که آن (قرآن) را نفهمند و در گوش‌هایشان سنگینى نهادیم. و اگر به سوى هدایت دعوتشان کنى، د
و پروردگار تو آمرزنده و صاحب رحمت است. اگر مردم را به عملشان مى‌گرفت، حتما عذاب را زودتر به آنها مى‌رسانید، ولى براى آنها موعدى است که هرگز از آن گریزى نمى‌یابند
و مردم آن شهرها را چون بیدادگرى کردند هلاک کردیم و براى هلاکتشان موعدى نهادیم
و هنگامى که موسى به جوان [همراه‌] خود گفت: همچنان خواهم رفت تا به محل تلاقى دو دریا برسم، هر چند مدتى طولانى به راه خود ادامه دهم
پس چون به محل تلاقى آن دو دریا رسیدند، ماهى خود را [که براى تغذیه بود] فراموش کردند، پس [ماهى‌] راه خود را در دریا پیش گرفت
و چون از آن جا گذشتند، موسى به جوان همراه خود گفت: غذایمان را بیاور که راستى ما از این سفر خستگى بسیار دیدیم
گفت: آیا به یاد دارى؟ وقتى کنار آن صخره جا گرفته بودیم، من [به آب افتادن‌] ماهى را فراموش کردم [که با تو بگویم‌] و جز شیطان فراموشم نساخت از این که یادآور آن شوم، و ماهى به طور عجیبى راه خود را در دریا پیش گرفت
گفت: این همان [جایگاه خضر] است که به دنبالش بودیم، آن‌گاه پى‌جویانه رد پاى خود را گرفتند و برگشتند
تا این که [خضر] بنده‌اى از بندگان ما را یافتند که از جانب خود به او رحمتى عطا کرده و از نزد خود به او دانشى آموخته بودیم
موسى به او گفت: آیا از پى تو بیایم تا از حکمتى که تعلیم شده‌اى به من بیاموزى
گفت: تو هرگز نمى‌توانى همراه من شکیبایى کنى
و چگونه مى‌توانى امرى را که به اسرارش احاطه ندارى تحمل کنى
گفت: اگر خدا خواهد شکیبا خواهى یافت و در هیچ کارى تو را نافرمانى نخواهم کرد
گفت: پس اگر از پى من آمدى، از چیزى سؤال مکن تا خود از آن با تو سخن آغاز کنم
پس به راه افتادند، تا وقتى که سوار کشتى شدند [خضر] آن را سوراخ کرد. موسى گفت: آیا کشتى را سوراخ کردى تا سرنشینانش را غرق کنى؟ واقعا به کار ناروایى مبادرت کردى
گفت: آیا نگفتم که تو هرگز نمى‌توانى همراه من شکیبایى کنى
موسى گفت: به سبب آنچه فراموش کردم مرا مؤاخذه مکن و در کارم بر من سخت مگیر
پس برفتند تا به نوجوانى برخوردند، پس [خضر] او را کشت. موسى گفت: آیا بى‌گناهى را بى‌آن که کسى را کشته باشد کشتى؟ واقعا کار منکرى مرتکب شدى
گفت: آیا به تو نگفتم که هرگز نمى‌توانى همراه من شکیبایى کنى
موسى گفت: اگر از این پس چیزى از تو پرسیدم، دیگر با من همراهى نکن و از جانب من البته معذور خواهى بود
پس راه افتادند، تا وقتى که به مردم قریه‌اى رسیدند، از اهل آن غذا خواستند، ولى آنها از مهمان کردنشان ابا کردند. پس در آن جا دیوارى یافتند که مى‌خواست فرو ریزد. [خضر] آن را به پا داشت. موسى گفت: اگر مى‌خواستى، براى این کار مزدى مى‌گرفتى
گفت: این [زمان‌] جدایى میان من و توست. هم اینک تو را از باطن آنچه که نتوانستى بر آن صبر کنى خبردار مى‌کنم
اما آن کشتى، مال بینوایانى بود که [با آن‌] در دریا کار مى‌کردند، پس خواستم آن را معیوب کنم، چون پشت سرشان پادشاهى بود که هر کشتى [سالمى‌] را به زور مى‌گرفت
و اما آن نوجوان، پدر و مادرش هر دو مؤمن بودند، پس ترسیدیم مبادا آن دو را به طغیان و کفر بکشاند
پس خواستیم که پروردگارشان آن دو را به پاک‌تر و مهربان‌تر از او عوض دهد
و اما آن دیوار از آن دو پسر بچه یتیم در آن شهر بود، و زیر آن گنجى براى آن دو وجود داشت، و پدرشان مردى شایسته بود، پس پروردگار تو خواست آن دو یتیم به حد رشد برسند و گنج خویش را بیرون آورند، که رحمتى بود از پروردگار تو. و این کارها را از پیش خود نکردم
و از تو در باره‌ى ذو القرنین مى‌پرسند. بگو: به زودى خبرى از او براى شما خواهم خواند
ما وى را در زمین تمکن دادیم و از هر چیزى وسیله‌اى به او عطا کردیم
پس وسیله‌اى را پى گرفت
تا آن‌گاه که به غروبگاه خورشید رسید، به نظرش آمد که خورشید در چشمه‌اى گل‌آلود و سیاه غروب مى‌کند، و نزدیک آن قومى را یافت. گفتیم: اى ذو القرنین! یا [اینان را] عقوبت مى‌کنى یا میانشان [روش‌] نیکویى پیش مى‌گیرى [اختیار با توست‌]
گفت: اما هر که ستم کند به زودى عذابش خواهیم کرد، سپس به سوى پروردگارش بازگردانده مى‌شود، آن‌گاه او را عذابى سخت خواهد کرد
و اما هر که ایمان بیاورد و کار شایسته کند پاداشى هر چه نیکوتر خواهد داشت و به او از فرمان خود تکلیفى آسان خواهیم گفت
سپس وسیله‌اى دیگر را پى گرفت
تا آن‌گاه که به طلوعگاه خورشید رسید، آن را دید بر قومى طلوع مى‌کند که براى آنها در برابر آن پوششى قرار نداده بودیم [و هیچ گونه سایبانى نداشتند]
این گونه بود و ما به آنچه نزد وى [از امکانات‌] بود احاطه داشتیم
باز وسیله‌اى را پى گرفت
تا وقتى که به میان دو سد (دو کوه) رسید، در کنار آن قومى را یافت که هیچ سخنى را نمى‌فهمیدند
گفتند: اى ذو القرنین! یأجوج و مأجوج سخت در زمین فساد مى‌کنند، آیا ممکن است براى تو هزینه‌اى قرار دهیم تا میان ما و آنها سدى بسازى
گفت: تمکنى که پروردگارم به من داده بهتر است پس مرا به نیروى خویش کمک دهید تا میان شما و آنها سد [محکمى‌] بسازم
پاره‌هاى آهن براى من بیاورید. تا آن‌گاه که میان دو کوه را [انباشت و] برابر نمود، گفت: [در آن‌] بدمید. تا آن وقت که آن را سرخ و گداخته کرد، گفت: حالا مس مذاب برایم بیاورید تا روى آن بریزم
پس نتوانستند از آن سد بالا روند و نتوانستند آن را سوراخ کنند
گفت: این [سدسازى‌] رحمتى از جانب پروردگار من است، ولى چون وعده‌ى پروردگارم فرا رسد آن [سد] را در هم کوبد، و وعده‌ى پروردگار من حق است
و در آن روز آنها را چنان رها کنیم که در یکدیگر موج زنند، و همین که در صور دمیده شد آنها را چنان که باید جمع مى‌کنیم
و آن روز جهنم را چنان که باید بر کافران عرضه مى‌کنیم
همان کسانى که چشمانشان از یاد من در پرده بود و توانایى شنیدن [حق را] نداشتند
آیا کسانى که کافر شدند پنداشته‌اند که مى‌توانند به جاى من بندگانم را سرپرست بگیرند؟ ما جهنم را براى پذیرایى کافران آماده کرده‌ایم
بگو: آیا شما را از آنها که در کردار زیانکارترند آگاه سازیم
کسانى هستند که سعیشان در زندگى دنیا هدر رفته و با این حال مى‌پندارند که کار نیک انجام مى‌دهند
آنان کسانى‌اند که آیات پروردگارشان و لقاى او را انکار کردند، در نتیجه اعمالشان تباه گردید و روز قیامت براى آنها میزانى برپا نمى‌کنیم
این است سزایشان که همان جهنم است، چرا که کافر شدند و آیات من و پیامبرانم را به ریشخند گرفتند
بى‌گمان کسانى که ایمان آورده و کارهاى شایسته کردند باغ‌هاى فردوس جاى پذیرایى آنهاست
در آن جاودانه باشند و از آن جا انتقال نطلبند
بگو: اگر دریا براى [ثبت‌] کلمات پروردگارم مرکب مى‌گشت، بى‌شک دریا تمام مى‌شد پیش از آن که کلمات پروردگارم تمام شود، هر چند دریاى دیگرى نیز کمک بیاوریم
بگو: جز این نیست که من بشرى مثل شما هستم [با این تفاوت‌] که به من وحى مى‌شود که خداى شما خدایى یگانه است. پس هر کس به لقاى پروردگارش امید دارد باید عمل شایسته کند و کسى را در عبادت پروردگارش شریک نسازد
کاف، ها، یا، عین، صاد
این، یاد کرد رحمت پروردگار تو در باره‌ى بنده‌اش زکریاست
آن‌گاه که [زکریا] پروردگارش را به آواى آهسته ندا کرد
گفت: پروردگارا! استخوانم سست و سرم از پیرى سپید گشته است و هرگز در دعاى تو- اى پروردگار من- [از اجابت‌] بى‌بهره نبوده‌ام
و من پس از خود، از بستگانم [نسبت به حفظ آیین تو] بیمناکم، و زنم نازاست، پس مرا از جانب خود فرزندى عطا کن
که هم وارث من باشد و هم وارث خاندان یعقوب، و اى پروردگار من! او را پسندیده گردان
اى زکریا! ما تو را به پسرى که نامش یحیى است مژده مى‌دهیم که قبلا همنامى براى او قرار نداده‌ایم
گفت: پروردگارا! چگونه مرا پسرى خواهد بود حال آن که زنم نازاست و من از پیرى به فرتوتى رسیده‌ام
گفت: فرمان چنین است. خداى تو فرموده: این بر من آسان است، و خودت را نیز پیش از این من آفریدم که چیزى نبودى
گفت: پروردگارا! براى من نشانه‌اى قرار ده. فرمود: نشانه تو این است که سه شبانه [روز] با این که تندرستى با مردم تکلم نتوانى کرد
پس زکریا از محراب به میان قوم خویش بیرون آمد و به آنها اشاره کرد که صبح و شام خدا را تسبیح گویید
[گفتیم:] اى یحیى! کتاب [خدا] را محکم بگیر، و او را در کودکى حکمت دادیم
و نیز از جانب خود مهربانى و پاکى [به او دادیم‌] و او پرهیزکار بود
و با پدر و مادر خود نیکرفتار بود و سرکش و عصیانگر نبود
و درود بر او روزى که زاده شد و روزى که مى‌میرد و روزى که زنده برانگیخته مى‌شود
و در این کتاب از مریم یاد کن، آن‌گاه که از کسان خود در ناحیه شرقى [بیت المقدس‌] خلوت گزید
و میان خود و آنها پرده‌اى افکند [تا خلوتگاه عبادتش باشد] پس روح خود را به سوى او فرستادیم تا به شکل بشرى خوش اندام بر او نمایان شد
مریم گفت: من از تو به خداى رحمان پناه مى‌برم اگر پرهیزکار باشى
گفت: من فقط فرستاده‌ى پروردگار توام براى این که به تو پسر پاکیزه‌اى ببخشم
گفت: چگونه مرا پسرى باشد با آن که دست بشرى به من نرسیده و بدکار نبوده‌ام
گفت: [فرمان‌] چنین است. پروردگار تو فرمود: آن بر من آسان است و براى این است که او را آیتى براى مردم قرار دهیم و رحمتى از جانب ما باشد و این امرى حتمى است
پس مریم به او حامله شد و با او در نقطه‌اى دوردست خلوت گزید
آن‌گاه درد زایمان او را به سوى تنه نخلى کشاند. گفت: اى کاش پیش از این مرده بودم و یکسره فراموش شده بودم
پس از طرف پایین پایش او را صدا زد که: غم مدار، پروردگارت زیر پاى تو چشمه آبى پدید آورده است
و این تنه نخل را به طرف خود تکان ده، که بر تو رطب تازه بریزد
و بخور و بنوش و چشم روشن دار. پس اگر کسى از آدمیان را دیدى بگو: من براى خداى رحمان روزه نذر کرده‌ام و امروز مطلقا با بشرى سخن نخواهم گفت
پس [مریم‌] در حالى که او را در آغوش گرفته بود به نزد قومش آورد. گفتند: اى مریم! به راستى چیز تازه و ناپسندى آورده‌اى
اى خواهر هارون! نه پدرت مرد بدى بود و نه مادرت زنى بدکاره
پس به سوى نوزاد اشاره کرد. گفتند: چگونه با کودکى که در گهواره است سخن بگوییم؟
[کودک‌] گفت: منم بنده‌ى خداوند که به من کتاب داده و مرا پیامبر قرار داده است
و هر جا که باشم مرا وجودى مبارک ساخته، و تا زنده‌ام مرا به نماز و زکات سفارش کرده است
و مرا نسبت به مادرم نیکوکار کرده و زورگو و نافرمانم نگردانیده است
و درود بر من روزى که زاده شدم و روزى که مى‌میرم و روزى که زنده برانگیخته مى‌شوم
این است ماجراى عیسى پسر مریم، همان سخن حقى که در آن تردید مى‌کنند
خدا را نسزد که فرزندى برگیرد. منزه است او. چون کارى را اراده کند، به آن فقط مى‌گوید: باش و مى‌شود
و بى‌تردید، الله پروردگار من و پروردگار شماست، پس او را بندگى کنید که راه راست همین است
اما گروه‌هایى از میان آنها اختلاف کردند، پس واى براى کافران از حضور در روزى بزرگ
روزى که پیش ما آیند چه شنوا و چه بینا خواهند بود، ولى ستمگران امروز در گمراهى آشکارند
و آنها را از روز حسرت آنگاه که کار تمام مى‌شود بترسان، و حال آن که هم اکنون غافلند و ایمان نمى‌آورند
ماییم که زمین را با هر که در آن است به میراث مى‌بریم و همه به سوى ما بازگردانده مى‌شوند
و در این کتاب ابراهیم را یاد کن. به راستى او پیامبرى بسیار راستگو [و درست کردار] بود
هنگامى که به پدرش گفت: اى پدر! چرا چیزى را مى‌پرستى که نمى‌شنود و نمى‌بیند و از تو نیازى را برطرف نمى‌سازد
اى پدر! به راستى مرا از دانش [وحى، حقایقى‌] به دست آمده که تو را نیامده است، پس از من پیروى کن تا تو را به راهى راست هدایت نمایم
اى پدر! شیطان را مپرست که شیطان نسبت به خداى رحمان نافرمان بوده است
اى پدر! من از آن مى‌ترسم که از جانب خداى رحمان عذابى به تو رسد و تو یار شیطان گروى
گفت: اى ابراهیم! آیا تو از خدایان من بیزارى؟ اگر دست بر ندارى تو را سنگسار خواهم کرد، و مدت زیادى از من دور شو
[ابراهیم‌] گفت: سلام بر تو، به زودى من از خدایم براى تو آمرزش مى‌طلبم، که او با من بسیار مهربان است
و از شما و از آن چیزها که به جاى خدا مى‌خوانید کناره مى‌گیرم و پروردگار خود را مى‌خوانم. امیدوارم که در خواندن پروردگارم بى‌پاسخ نمانم
و چون از آنها و از آنچه سواى خدا مى‌پرستیدند کناره گرفت، اسحاق و یعقوب را به او عطا کردیم و همه را پیامبر نمودیم
و آنها را از رحمت خویش بهره‌مند ساختیم، و نام نیک و بلندى [در میان امت‌ها] برایشان قرار دادیم
و در این کتاب از موسى یاد کن، همانا او خالص شده و فرستاده‌اى پیامبر بود
و از جانب راست طور او را ندا دادیم و رازگویان نزدیکش ساختیم
و به رحمت خویش برادرش هارون پیامبر را [براى مساعدت‌] به او بخشیدیم
و در این کتاب از اسماعیل یاد کن، همانا او خوش وعده و رسول [و] پیامبرى بود
و خاندان خود را به نماز و زکات فرمان مى‌داد و نزد پروردگارش مورد رضایت بود
و در این کتاب از ادریس یاد کن که او راستگو و پیامبر بود
و ما او را به مقامى بلند ارتقا دادیم
آنان گروهى از پیامبران بودند که خداوند به آنها نعمت [هدایت‌] داد از فرزندان آدم و از کسانى که همراه نوح بر کشتى سوار کردیم و از فرزندان ابراهیم و یعقوب و از کسانى که هدایت نمودیم و برگزیدیم، که هرگاه آیات خداى رحمان برایشان تلاوت مى‌شد سجده‌کنان و گر
آن‌گاه کسانى جانشین اینان شدند که نماز را ضایع کردند و شهوات را پیروى نمودند که به زودى [سزاى‌] گمراهى را خواهند دید
مگر کسانى که توبه کردند و ایمان آوردند و کار شایسته انجام دادند، که آنها به بهشت داخل شوند و هیچ‌گونه ستمى بر ایشان نرود
بهشت‌هاى جاودانى که خداى رحمان بندگانش را به نادیده وعده داده است بى‌تردید وعده‌ى او آمدنى است
در آن جا سخن بیهوده نشنوند جز درود، و صبح و شام روزیشان در آن جا برقرار است
این همان بهشتى است که به هر یک از بندگان ما که پرهیزگار باشد به میراث دهیم
و [جبرئیل گفت:] ما جز به فرمان پروردگار تو فرود نمى‌آییم. از آن اوست گذشته و آینده‌ى ما و آنچه میان این دو است. و پروردگار تو فراموشکار نیست
اوست پروردگار آسمان‌ها و زمین و آنچه میان آن دو است، پس او را بندگى کن و در عبادت او شکیبا باش. آیا همنامى براى او مى‌شناسى
و انسان مى‌گوید: آیا وقتى مردم، راستى از گور زنده بیرون آورده خواهم شد
آیا انسان به خاطر نمى‌آورد که ما او را قبلا آفریدیم در حالى که چیزى نبود
پس به پروردگارت سوگند که حتما آنها را همراه شیاطین گرد مى‌آوریم، آن‌گاه همه را به زانو نشسته پیرامون جهنم حاضر مى‌کنیم
وانگهى از هر گروه کسانى را که در بر خداى رحمان سرکش‌تر بودند بیرون مى‌کشیم
آن‌گاه ما کسانى را که براى سوختن در آتش سزاوارترند بهتر مى‌شناسیم
و همه شما بدون استثنا وارد جهنم مى‌شوید که این کار بر خداى تو حتمى و قطعى است
سپس کسانى را که تقوا پیشه کردند نجات مى‌دهیم و ظالمان را به زانو درآمده در آن رها مى‌کنیم
و چون آیات روشن ما بر آنها تلاوت شود، کسانى که کافر شدند به مؤمنان گویند: کدام یک از ما دو گروه جایگاهش بهتر و محفلش نیکوتر است
و چه بسیار اقوامى را پیش از آنها نابود کردیم که هم ساز و برگى بهتر و هم منظرى نیکوتر داشتند
بگو: هر که در ضلالت باشد، باید خداى رحمان او را تا زمانى مهلت و بهره دهد، تا وقتى که آنچه را به آنها وعده داده مى‌شود با چشم خود ببینند، یا عذاب [این دنیا] یا قیامت را، و آن روز خواهند دانست چه کسى جایش بدتر و سپاهش ناتوان‌تر است
و خداوند بر هدایت کسانى که هدایت را پذیرفتند، مى‌افزاید. و نیکى‌هاى ماندگار در پیشگاه پروردگارت از نظر پاداش و عاقبت بهتر است
آیا دیدى آن کسى را که به آیات ما کفر ورزید و گفت: قطعا به من مال و فرزند بسیار داده خواهد شد
آیا از غیب خبر یافته یا نزد خداى رحمان پیمانى گرفته است
چنین نیست، آنچه را مى‌گوید خواهیم نوشت و عذابش را تداوم خواهیم داد
و آنچه را مى‌گوید [از اولاد و امکانات‌] از او به ارث مى‌بریم و نزد ما تنها مى‌آید
و به جاى خدا معبودانى اختیار کردند تا سبب عزتشان باشد
چنین نیست زودا که [آن معبودان‌] عبادت ایشان را انکار کنند و مخالف آنها شوند
آیا ندانستى که ما شیاطین را بر کافران فرستادیم تا آنها را [با وسوسه‌ها] شدیدا تحریک کنند
پس بر [عذاب‌] آنها شتاب مکن، ما براى آنها دقیقا روز شمارى مى‌کنیم
روزى که پرهیزکاران را به مهمانى و دیدار به سوى خداى رحمان فراهم آریم
و مجرمان را تشنه کام، به سوى دوزخ برانیم
آنها مالک شفاعت نیستند، جز آن کس که نزد خداى رحمان پیمانى گرفته باشد
و گفتند: خداى رحمان فرزندى گرفته است
واقعا چیز زشتى بر زبان آوردید
نزدیک است آسمان‌ها از این سخن بشکافند و زمین چاک خورد و کوه‌ها فرو ریخته درهم بشکنند
که براى خداى رحمان فرزند قایل شدند
و حال آن که خداى رحمان را نشاید که فرزند گیرد
در آسمان‌ها و زمین هیچ کسى نیست مگر آن که بنده‌وار نزد خداى رحمان مى‌آید
بى‌شک همه آنها را بر شمرده و کامل شمرده است
و روز قیامت همه آنها به نزد او تنها خواهند آمد
کسانى که ایمان آورده و کارهاى شایسته کرده‌اند، به زودى خداى رحمان براى آنها محبتى [در دل‌ها] قرار خواهد داد
جز این نیست که ما این [قرآن‌] را به زبان تو آسان ساختیم تا پرهیزکاران را بدان مژده دهى و ستیزه گران را بدان بترسانى
و چه بسیار نسل‌هایى را که پیش از آنها هلاک کردیم. آیا کسى از آنها را مى‌یابى یا [کمترین‌] صدایى از آنها مى‌شنوى
طا، ها
ما قرآن را بر تو نازل نکردیم که به زحمت افتى
مگر پندى براى آن کس که [از خدا] مى‌ترسد
نازل شده‌اى است از طرف آن که زمین و آسمان‌هاى بلند را آفرید
خداى رحمان، بر عرش استیلا یافت
آنچه در آسمان‌ها و زمین است و آنچه میان آن دو و آنچه زیر خاک است، از آن اوست
و اگر سخن به آواز گویى [یا آهسته‌]، بى‌تردید او نهان و نهان‌تر را مى‌داند
خداى یکتا جز او معبودى نیست و بهترین نام‌ها [و صفات برتر] از آن اوست
و آیا حکایت موسى به تو رسیده است
آن‌گاه که آتشى دید، پس به خانواده‌ى خود گفت: درنگ کنید که من آتشى دیده‌ام، شاید شعله‌اى از آن برایتان بیاورم یا در [روشنایى‌] آتش راهى بیابم
پس چون به آن رسید، ندا داده شد: اى موسى
همانا من پروردگار تو هستم. پس هر دو کفش خود را درآور که [اینک‌] تو در وادى مقدس «طوى» هستى
و من تو را برگزیده‌ام، پس بدانچه وحى مى‌شود گوش فرا دار
این منم خداوند [یکتا] که خدایى جز من نیست، پس مرا پرستش کن و به یاد من نماز بپادار
قیامت حتما آمدنى است. مى‌خواهم وقت آن را پنهان دارم تا هر کسى به موجب آنچه مى‌کوشد جزا داده شود
پس هرگز نباید کسى که به آن ایمان ندارد و از هواى خویش پیروى کرده، تو را از [ایمان به‌] آن باز دارد که هلاک بشوى
اى موسى! آن چیست به دست راست تو
گفت: این عصاى من است، بر آن تکیه مى‌کنم و با آن براى گوسفندانم برگ مى‌تکانم، و نیازهاى دیگرى هم براى من در آن هست
گفت: آن را بینداز اى موسى
پس آن را انداخت و ناگاه مارى شد که به سرعت مى‌خزید
گفت: آن را بگیر و مترس، به زودى آن را به صورت اولش باز مى‌گردانیم
و دست خویش در بغل کن، تا بى‌هیچ گزندى [به عنوان‌] معجزه‌اى دیگر سفید [و درخشان‌] بیرون آید
تا پاره‌اى از آیات بزرگ‌تر خود را به تو نشان دهیم
به سوى فرعون برو که او طغیان کرده است
گفت: پروردگارا! سینه‌ام را وسعت بخش
و کارم را برایم آسان ساز
و گره از زبانم بگشاى
تا سخنم را دریابند
و براى من دستیارى از کسانم قرار ده
هارون برادرم را
پشت من را بدو محکم کن
و او را در کارم شریک ساز
تا تو را فراوان تسبیح گوییم
و تو را بسیار یاد کنیم
بى‌تردید تو بر حال ما ناظر بوده‌اى
گفت: اى موسى! خواسته‌ات به تو داده شد
و البته یک بار دیگر هم بر تو عنایت کردیم
آن‌گاه که به مادرت آنچه وحى شد وحى کردیم
که او را در صندوقى بنه، و آن را به دریا بیفکن تا دریا او را به ساحل اندازد و دشمن من و دشمن وى او را برگیرد. و بر تو از جانب خود مهرى [در دل‌ها] افکندم تا زیر نظر من پرورش یابى
آن‌گاه که خواهرت [در پى صندوق تو] راه مى‌رفت و مى‌گفت: آیا کسى را به شما نشان دهم که سرپرستى او را عهده دار شود؟ پس تو را به آغوش مادرت بازگرداندیم تا چشمش روشن شود و اندوه نخورد، و شخصى [از فرعونیان‌] را کشتى و ما تو را از اندوه رهانیدیم، و بارها ت
و تو را براى خود پروردم
اینک تو و برادرت با آیات من بروید و در یاد من سستى مکنید
به سوى فرعون بروید که او به سرکشى برخاسته است
و با او سخنى نرم گویید، شاید پند گیرد یا بترسد
گفتند: پروردگارا! ما مى‌ترسیم که بر ما پیشدستى کند یا سر به طغیان بردارد
گفت: مترسید، من همراه شما هستم، مى‌شنوم و مى‌بینم
پس نزد او بیایید [من آنجا حاضرم‌] و بگویید: ما دو فرستاده‌ى پروردگار توییم، پس بنى اسرائیل را با ما بفرست و آزارشان مده، همانا ما براى تو از سوى پروردگارت معجزه‌اى آورده‌ایم، و درود بر آن کس که از هدایت پیروى کند
همانا به ما وحى شده که عذاب بر کسى است که تکذیب کند و روى گرداند
فرعون گفت: پروردگار شما دو نفر کیست اى موسى!
گفت: پروردگار ما کسى است که آفرینش هر چیزى را به او عطا کرده سپس هدایتش نموده است
گفت: پس سرنوشت مردمان نخستین که [ایمان نیاوردند] چه مى‌شود
گفت: علم آن در کتابى نزد پروردگار من است. پروردگارم نه دچار خطا مى‌شود و نه فراموش مى‌کند
خدایى که زمین را برایتان آسایشگاه قرار داد و براى شما در آن راه‌ها کشید و از آسمان آبى فرستاد، پس با آن انواع مختلف از روییدنى‌ها را بیرون آوردیم
بخورید و دام‌هایتان را بچرانید که قطعا در این‌ها عاقلان را نشانه‌هایى [عبرت آور] است
شما را از زمین آفریدیم و [با مرگ‌] در آن بازتان مى‌گردانیم و بار دیگر از آن بیرونتان مى‌آوریم
البته ما همه آیات خود را به او [فرعون‌] نشان دادیم ولى او آنها را تکذیب کرد و سر باز زد
گفت: آیا نزد ما آمده‌اى تا ما را با سحر خود از دیارمان بیرون کنى اى موسى!
ما هم قطعا براى تو جادویى مانند آن مى‌آوریم پس میان ما و خودت محل قرارى بگذار که نه ما آن را خلاف کنیم و نه تو، آن هم در زمینى هموار
گفت: موعد شما روز جشن باشد که مردم پیش از ظهر گردآورده مى‌شوند
پس فرعون برگشت و تمام شگرد خود را گرد آورد، سپس باز آمد
موسى به آنان گفت: واى بر شما! بر خدا دروغ نبندید که خدا شما را با عذابى [سخت‌] هلاک مى‌کند. و هر که دروغ سازد بى‌تردید نومید و زیانکار شده است
پس [ساحران‌] میان خود در باره‌ى کارشان اختلاف پیدا کردند و به نجوا پرداختند
[فرعونیان‌] گفتند: قطعا این دو تن ساحرند و مى‌خواهند شما را با سحر خود از دیارتان بیرون کنند و آیین والاى شما را براندازند
پس شگردهاى خود را فراهم آورید و در یک صف پیش آیید که بى‌تردید امروز هر که فایق آید رستگار شده است
[ساحران‌] گفتند: اى موسى! یا تو مى‌افکنى یا ما اولین کسى باشیم که مى‌افکند
گفت: [نه‌] بلکه شما بیندازید. پس ناگاه ریسمان‌ها و چوبدستى‌هایشان از جادوى آنان چنان به نظر او آمد که آنها به شتاب مى‌خزند
و موسى در خود احساس ترس کرد
گفتیم: مترس که تو حتما برترى
و آنچه در دست راست دارى بینداز تا هر چه را ساخته‌اند ببلعد، [زیرا] آنچه آنها ساخته‌اند صرفا ترفند جادوگر است و جادوگر هر جا رود رستگار نمى‌شود
پس ساحران به سجده افتادند [و] گفتند: به پروردگار موسى و هارون ایمان آوردیم
[فرعون‌] گفت: آیا پیش از آن که به شما اذن دهم به او ایمان آوردید؟ قطعا او بزرگ شماست که به شما سحر آموخته است. پس حتما دست‌ها و پاهایتان را مخالف [یکدیگر از چپ و راست‌] قطع مى‌کنم و یقینا شما را بر تنه‌هاى نخل دار مى‌زنم و خوب خواهید دانست کیفر کدام
گفتند: ما هرگز تو را بر آن نشانه‌هاى روشنى که براى ما آمده و بر آن کس که ما را پدید آورده ترجیح نخواهیم داد، پس هر حکمى که مى‌خواهى بکن، تو فقط در این زندگى دنیا حکم مى‌رانى
ما به پروردگار خویش ایمان آوردیم تا از گناهان ما و این سحرى که بر ما تحمیل کردى در گذرد، و خداوند بهتر و پایدارتر است
[زیرا] هر که گنهکار به پیشگاه پروردگارش درآید، بى‌تردید او را جهنم است که در آن نه بمیرد و نه زندگى یابد
و هر که با ایمان نزد وى آید و اعمال صالح کرده باشد، چنین کسانى برایشان درجات والا خواهد بود
بهشت‌هاى جاویدى که از پاى درختانش نهرها جارى است که در آن جاودانه باشند، و این پاداش کسى است که پاکى بجوید
و همانا به موسى وحى کردیم که بندگانم را شبانه روانه کن و راهى خشک در دریا براى آنان باز کن که نه از تعقیب دشمن خواهى ترسید و نه [از غرق شدن‌] مى‌هراسى
[پس‌] فرعون با لشکریانش از پى آنها رفتند و موجى از دریا که بر آنها افتاد، آنها را فرا گرفت
و فرعون قوم خود را گمراه کرد و به جایى نرسانید
اى بنى اسرائیل! به حقیقت ما شما را از دشمنتان رهانیدیم و با شما در کنار راست کوه طور [براى نزول تورات‌] وعده کردیم و بر شما من و سلوى فرستادیم
از پاکیزه‌هاى آنچه روزیتان کرده‌ایم بخورید و در آن سرکشى نکنید که خشم من بر شما فرود آید و هر که خشم من بر او فرود آید قطعا سقوط کرده است
و بى‌تردید من آمرزگار کسى هستم که توبه کند و ایمان آورد و کار نیکو کند و آن‌گاه به راه [راست‌] آید
و اى موسى! چه چیز موجب شد تو جلوتر از قومت [به وعده‌گاه‌] بشتابى
گفت: اینک آنها پشت سر منند، و من به حضورت شتافتم- اى پروردگار من- تا خشنود شوى
فرمود: ما از پس تو قومت را امتحان کردیم و سامرى آنها را گمراه کرد
پس موسى خشمگین و اندوهناک به سوى قوم خود بازگشت و گفت: اى قوم من! آیا پروردگارتان به شما وعده‌ى نیکو نداده بود؟ آیا مدت [درنگ من در کوه طور] بر شما طولانى شد؟ یا خواستید خشمى از پروردگارتان بر شما فرود آید که وعده‌ى مرا خلاف کردید
گفتند: ما به اختیار خود وعده‌ى تو را خلاف نکردیم، ولى محموله‌هایى از زیور آلات قوم [فرعون‌] را بر دوش ما نهادند پس آنها را [در کوره‌ى آتش‌] انداختیم و سامرى نیز [آنچه دانست‌] انداخت
پس براى آنان پیکر گوساله‌اى ساخت که صداى گاو داشت، پس [او و پیروانش‌] گفتند: خداى شما و خداى موسى همین است که فراموش کرد
مگر نمى‌بینند که [گوساله‌] پاسخ آنها را بر نمى‌گرداند و به حالشان سود و زیانى ندارد
و پیش از آن هارون نیز با تأکید به آنها گفته بود: اى قوم من! جز این نیست که شما با این گوساله امتحان شده‌اید و بى‌تردید پروردگار حقیقى شما خداى رحمان است، پس پیرو من باشید و فرمان مرا اطاعت کنید
گفتند: ما همچنان بر پرستش آن خواهیم بود تا موسى به نزد ما بازگردد
موسى گفت: اى هارون! وقتى دیدى آنها گمراه شدند چه چیز مانع تو شد
که از من پیروى نکنى؟ آیا امر مرا نافرمانى کردى
گفت: اى پسر مادرم! ریش و سر مرا مگیر، من از آن ترسیدم که بگویى میان بنى اسرائیل تفرقه انداختى و سخنم را رعایت نکردى
گفت: اى سامرى! این چه کارى بود که کردى
گفت: من چیزى دیدم که آنها ندیدند، پس مشتى از رد پاى فرستاده [خدا، جبرئیل‌] برداشتم و آن را [در آتش‌] انداختم و نفس من این گونه برایم بیاراست
گفت: پس دور شو که تو تا زنده هستى باید [چنان مریض شوى که‌] هر کس به تو نزدیک شود] بگویى به من دست نزنید! و تو را وعده‌گاه [عذابى‌] است که هرگز در مورد آن با تو تخلف نشود، و [اینک‌] به آن معبودى که در عبادتش بودى بنگر که آن را مى‌سوزانیم سپس [خاکستر]
معبود شما تنها آن خدایى است که جز او معبودى نیست و علم او همه چیز را در بر گرفته است
این گونه از اخبار مهم گذشته بر تو حکایت مى‌کنیم، و همانا از طرف خود به تو [در قرآن‌] ذکرى داده‌ایم
هر کس از آن روى برتابد، روز قیامت بار گناهى بر دوش مى‌کشد
پیوسته در آن حال مى‌مانند، و بد بارى در روز قیامت خواهند داشت
روزى که در صور دمیده شود، و آن روز مجرمان را با چشم کبود محشور مى‌کنیم
میان خود آهسته با هم مى‌گویند: شما در دنیا جز ده روز به سر نبرده‌اید
ما داناتریم به آنچه مى‌گویند آن‌گاه که رهیافته‌ترین آنها مى‌گوید: فقط یک روز مانده‌اید
و از تو در باره‌ى کوه‌ها مى‌پرسند. بگو: پروردگارم آنها را [در قیامت‌]، به طور کامل از هم مى‌پاشد
پس آنها را به صورت بایر و هموار وا مى‌گذارد
که در آن نه پستى بینى و نه بلندى
در آن روز مردم از پى آن منادى [الهى‌] بدون تخطى، حرکت مى‌کنند، و صداها در مقابل خداى رحمان خاشع مى‌گردد، و جز صداى آهسته [و زیر لب‌] چیزى نمى‌شنوى
آن روز شفاعت بى‌فایده است، مگر [شفاعت‌] آن کس که خداى رحمان به او اذن دهد و از گفته او راضى باشد
خداوند آینده و گذشته‌شان را مى‌داند و آنان به او احاطه علمى ندارند
و در آن روز چهره‌ها در برابر [خداى‌] زنده‌ى پاینده خاضع شوند و هر که بار ستم برداشت مأیوس و زیانکار گردد
و هر کس کارهاى شایسته به جا آورد در حالى که مؤمن باشد، نه از ستمى مى‌هراسد و نه از پایمال شدن
و این گونه آن را قرآنى عربى نازل کردیم و در آن از انواع هشدارها سخن آوردیم، شاید تقوا پیش گیرند یا پندى براى آنها پدید آرد
پس بلند مرتبه است خدا آن فرمانرواى که حق و در خواندن قرآن پیش از آن که وحى آن بر تو پایان یابد شتاب مکن، و بگو: پروردگارا! بر دانشم بیفزاى
و ما از پیش با آدم پیمان بستیم، ولى فراموش کرد و ما براى او عزمى [راسخ‌] نیافتیم
و چون به فرشتگان گفتیم: براى آدم سجده کنید. پس [همه‌] سجده کردند جز ابلیس که ابا کرد
سپس گفتیم: اى آدم! بى‌گمان، این براى تو و همسرت دشمنى [خطرناک‌] است، زنهار تا شما را از بهشت به در نکند که تیره‌بخت شوى
همانا تو را [در آن جا این نعمت‌] است که نه گرسنه شوى و نه برهنه مانى
و هم این که در آن جا نه تشنه مى‌شوى و نه آفتاب زده
پس شیطان او را وسوسه کرد، گفت: اى آدم! آیا تو را به درخت جاودانگى و فرمانروایى بى‌زوال راه بنمایم
آن‌گاه از آن درخت خوردند و برهنگى آنان برایشان نمایان شد و چسبانیدن برگ‌هاى بهشت را بر خود آغاز کردند، و [این گونه‌] آدم پروردگار خود را عصیان کرد و بیراهه رفت
سپس پروردگارش او را برگزید و بر او ببخشود و هدایتش کرد
گفت: هر دو از آن جا پایین روید که دشمن یکدیگر خواهید بود. پس اگر براى شما از جانب من رهنمودى برسد، هر کس از راهنمایى من پیروى کند نه گمراه مى‌شود و نه تیره‌بخت
و هر که از یاد من روى بگرداند، بى‌تردید زندگى سختى خواهد داشت و روز رستاخیز نابینا محشورش مى‌کنیم
مى‌گوید: پروردگارا! چرا مرا نابینا محشور کردى حال آن که بینا بودم
مى‌فرماید: بدین‌سان بود که آیات ما به تو رسید ولى آنها را فراموش کردى و همان گونه امروز فراموش مى‌شوى
و بدین‌سان هر که را زیاده‌روى کرده و به آیات پروردگارش ایمان نیاورده است سزا مى‌دهیم، و قطعا عذاب آخرت سخت‌تر و پایدارتر است
آیا به ایشان راه ننمود که چه بسیار مردمى را پیش از آنها هلاک نمودیم که اینک در خانه‌هاى آنها راه مى‌روند؟ به راستى براى خردمندان در این امر عبرت‌هاست
و اگر از جانب پروردگارت سخنى [مبنى بر مهلت‌] نگذشته بود و سر رسیدى معین در کار نبود، حتما [عذاب‌] بر آنها [در همین دنیا] لازم مى‌شد
پس بر آنچه مى‌گویند صبور باش، و پیش از طلوع آفتاب و قبل از غروب آن پروردگارت را تسبیح گوى، و از ساعات شب و حوالى روز به نیایش پرداز، باشد که [از الطاف الهى‌] خشنود گردى
و زنهار چشم مدوز به آنچه از زینت زندگى دنیا به گروهى از آنان داده‌ایم، تا آنها را در آن امتحان کنیم، و روزى پروردگار تو بهتر و پایدارتر است
و کسان خود را به نماز فرمان ده و بر آن پافشارى کن. از تو روزى نمى‌خواهیم، ما [خود] به تو روزى مى‌دهیم، و عاقبت [خیر] از براى پرهیزکارى است
و گفتند: چرا از جانب پروردگارش معجزه‌اى براى ما نمى‌آورد؟ آیا دلیل روشنى که در کتاب‌هاى پیشین است براى آنها نیامده است
و اگر ما پیش از این به عذابى هلاکشان مى‌کردیم، قطعا مى‌گفتند: پروردگارا! چرا پیامبرى به سوى ما نفرستادى تا پیش از آن که به خوارى و رسوایى افتیم از آیات تو پیروى کنیم
بگو: همگى در انتظاریم، پس منتظر باشید. زودا که بدانید رهروان راه راست کیانند و هدایت یافتگان کدامند
مردم را وقت حسابشان نزدیک شده و آنها همچنان در غفلت و بى‌خبرى رویگردانند
هیچ پند تازه‌اى از پروردگارشان برایشان نیامد مگر این که بازى‌کنان آن را گوش دادند
در حالى که دل‌هایشان [به دنیا] مشغول بود. و آنها که ظلم کردند، پنهانى نجوا کردند که: آیا این جز بشرى مانند شماست؟ آیا دیده و دانسته به جادو روى مى‌آورید
[پیامبر] گفت: پروردگار من هر گفتارى را در آسمان و زمین مى‌داند، و شنواى دانا اوست
بلکه گفتند: خواب‌هاى پریشان است، بلکه آن را بر بافته، نه بلکه او شاعر است. پس باید براى ما معجزه‌اى بیاورد همان گونه که پیشینیان فرستاده شدند
قبل از آنها [نیز مردم‌] هیچ شهرى که آنها را هلاک نمودیم، [به معجزه‌هاى ما] ایمان نیاوردند، پس آیا اینان ایمان مى‌آورند
و پیش از تو نیز نفرستادیم مگر مردانى را که به آنها وحى مى‌کردیم. پس اگر خود نمى‌دانید از اهل ذکر [و کتاب دانان‌] بپرسید
و آنان را جسدى قرار ندادیم که طعام نخورند، و عمر جاویدان هم نداشتند
سپس وعده‌ى خود را بر آنها محقق کردیم و آنها و هر که را خواستیم نجات دادیم و تجاوزکاران را هلاک نمودیم
همانا ما کتابى به سوى شما نازل کردیم که یاد شما در آن است، آیا نمى‌اندیشید
و چه بسیار شهرهایى را که [مردمش‌] ستمکار بودند درهم شکستیم و پس از آنها قومى دیگر پدید آوردیم
پس چون عذاب ما را احساس کردند، به ناگاه از شهر مى‌گریختند
[به استهزا گفته مى‌شد]، نگریزید و به زندگى خوش و به خانه‌هاى خود برگردید تا شاید [فقرا] از شما حاجت خواهند [و شما هم ندهید]
گفتند: اى واى بر ما، که ما واقعا ستمگر بودیم
سخنشان پیوسته همین بود تا آنان را درو کردیم و خاموش ساختیم
و آسمان و زمین و آنچه را که میان آن دو است بازى‌کنان نیافریدیم
اگر مى‌خواستیم مشغولیتى بگیریم، قطعا آن را از نزد خود اختیار مى‌کردیم
بلکه حق را بر سر باطل مى‌افکنیم پس آن را درهم مى‌شکند و ناگهان آن نابود مى‌گردد. واى بر شما از آنچه وصف مى‌کنید
و هر که در آسمان‌ها و زمین است از آن اوست، و کسانى که نزد اویند از پرستش وى سرباز نمى‌زنند و ملول نمى‌شوند
آنها شب و روز بى‌هیچ سستى تسبیح مى‌کنند
آیا براى خود خدایانى از زمین اختیار کرده‌اند که آنها حیات دوباره مى‌دهند
اگر در زمین و آسمان غیر از خداى یگانه خدایان دیگرى مى‌بود، قطعا زمین و آسمان تباه مى‌شد. پس منزه است خدا- صاحب عرش- از آنچه وصف مى‌کنند
[خدا] از آنچه مى‌کند بازخواست نمى‌شود، ولى آن‌ها بازخواست مى‌شوند
آیا به جاى او خدایانى براى خود گرفته‌اند؟ بگو: برهانتان را بیاورید. این [حجت خواهى‌] سخن و تذکار کسانى است که با منند و تذکار کسانى است که پیش از من بودند. اما بیشترشان حق را نمى‌شناسند و لذا از آن رویگردانند
و پیش از تو هیچ پیامبرى نفرستادیم جز این که به او وحى مى‌کردیم که: خدایى جز من نیست، پس مرا بپرستید
و گفتند: خداى رحمان فرزندى گرفته است، منزه است او، بلکه [فرشتگان و اولیا] بندگانى ارجمندند
که در سخن بر او پیشى نمى‌گیرند و به فرمان او کار مى‌کنند
آنچه پیش رو و پشت سرشان است مى‌داند، و جز براى کسى که [خدا] رضایت دهد شفاعت نمى‌کنند و از مهابت او هراسانند
و هر که از آنها بگوید: من معبودى غیر از خدا هستم، او را به جهنم کیفر مى‌دهیم. [آرى‌] ستمکاران را این گونه سزا مى‌دهیم
آیا کسانى که کافر شدند، ندیدند که آسمان‌ها و زمین بسته بودند [و آب و گیاه نمى‌دادند] و ما آنها را شکافتیم و هر چیز زنده‌اى را از آب پدید آوردیم؟ پس آیا ایمان نمى‌آورند
و در زمین کوه‌هایى استوار نهادیم تا زمین آنان را نلرزاند، و در آن راه‌هایى فراخ پدید آوردیم تا راه خود را بیابند
و آسمان را سقفى محفوظ قرار دادیم، ولى آنها از [مطالعه‌] نشانه‌هاى آن رویگردانند
و اوست آن که شب و روز و خورشید و ماه را آفرید، که هر کدام در مدارى معین شناورند
و پیش از تو براى هیچ بشرى جاودانگى [در دنیا] مقرر نکردیم، آیا اگر تو مردى آنها جاوید مى‌مانند
هر نفسى چشنده‌ى مرگ است، و شما را با خیر و شر مى‌آزماییم آزمونى [ویژه‌]، و به سوى ما بازگردانده مى‌شوید
و کسانى که کافر شدند، چون تو را ببینند جز به مسخره‌ات نگیرند [و گویند]: آیا این همان کس است که خدایانتان را [به بدى‌] یاد مى‌کند؟ در حالى که آنان خود یاد خداى رحمان را منکرند
انسان [گویى‌] از شتاب آفریده شده است! به زودى آیات خود را به شما نشان مى‌دهم، پس عجله نکنید
و مى‌گویند: این وعده [ى قیامت‌] کى خواهد بود اگر راست مى‌گویید
اگر کافران مى‌دانستند زمانى را که نه مى‌توانند آتش را از چهره و پشت خود باز دارند و نه یارى مى‌شوند [در آمدن قیامت شتاب نمى‌کردند]
بلکه [قیامت‌] ناگهان بر آنها فرا مى‌رسد و مبهوتشان مى‌کند، که نه مى‌توانند آن را برگردانند و نه به آنها مهلت داده مى‌شود
و همانا پیامبرانى هم که پیش از تو بودند مورد استهزا قرار گرفتند، پس کسانى که ایشان را تمسخر مى‌کردند، همان عذابى که مسخره‌اش مى‌کردند دامانشان را گرفت
بگو: چه کسى شما را شب و روز از [قهر خداى‌] رحمان حفظ مى‌کند؟ بلکه آنها از یاد پروردگارشان رویگردانند
آیا برایشان خدایانى است که در برابر ما از آنها دفاع کنند؟ [آن خدایان‌] نه مى‌توانند خود را یارى کنند و نه از جانب ما حمایت مى‌شوند
بلکه ما آنان و پدرانشان را برخوردار کردیم، تا آن جا که عمرشان طولانى شد [و موجب غرورشان گردید]. آیا نمى‌بینند که ما به سراغ زمین مى‌آییم و آن را از هر طرف مى‌کاهیم [و مردمش را مى‌بریم‌]؟ آیا پس آنها پیروزند
بگو: من تنها با وحى [الهى و قرآن‌] شما را هشدار مى‌دهم ولى کران چون بیم داده شوند دعوت را نمى‌شنوند
و اگر شمه‌اى از عذاب پروردگارت به آنها برسد، حتما خواهند گفت: اى واى بر ما، به راستى ما ستمکار بودیم
و ترازوهاى عدل را در روز رستاخیز مى‌نهیم، پس هیچ کس اندک ستمى نمى‌بیند، و اگر [عملى‌] هموزن دانه خردلى هم باشد آن را مى‌آوریم، و کافى است که ما حسابرس باشیم
و بى‌شک به موسى و هارون [کتاب‌] فرقان دادیم که براى پرهیزگاران روشنایى و یادآورى بود
[همان‌] کسانى که از پروردگارشان در نهان پروا دارند و از قیامت بیمناکند
و این [قرآن‌] ذکر مبارکى است که آن را نازل کرده‌ایم، پس آیا شما آن را انکار مى‌کنید
و همانا ما از پیش به ابراهیم رشد و کمالش را عطا کردیم و ما به [شایستگى‌] او دانا بودیم
آن‌گاه که به پدر خود و قومش گفت: این مجسمه‌هایى که شما به پرستش آنها معتکفید چیستند
گفتند: پدران خود را پرستشگر آنها یافتیم
گفت: قطعا شما و پدرانتان در گمراهى آشکارى بوده‌اید
گفتند: آیا [سخن‌] حق را براى ما آورده‌اى یا از بازیگرانى
گفت: آرى [حق را آورده‌ام‌]، پروردگارتان پروردگار آسمان‌ها و زمین است که آنها را پدید آورده و من بر این [واقعیت‌] از گواهانم
و [در دل گفت:] به خدا سوگند پس از آن که پشت کردید و رفتید، قطعا براى بت‌هاى شما چاره‌اى خواهم کرد
پس آنها را خرد کرد، جز بزرگشان را، تا به سوى او مراجعه کنند [که حق را روشن کند]
گفتند: چه کسى با خدایان ما چنین کرده است؟ او واقعا از ستمکاران است
گفتند: شنیده‌ایم جوانى که به او ابراهیم گفته مى‌شود از آنها به بدى یاد مى‌کند
گفتند: پس او را در برابر چشم مردم حاضر کنید تا آنها [به جرم او] گواهى دهند
گفتند: اى ابراهیم! آیا تو با خدایان ما چنین کرده‌اى
گفت: نه، بلکه این کار را بزرگ آنها کرده است. اگر حرف مى‌زنند از خودشان بپرسید
پس به خویشتن بازگشتند و [به یکدیگر] گفتند: در حقیقت شما خودتان ستمکارید
سپس سر افکنده شدند [و گفتند:] تو خوب مى‌دانى که اینها سخن نمى‌گویند
گفت: پس آیا سواى خدا چیزى را مى‌پرستید که هیچ سود و زیانى به شما نمى‌رساند
اف بر شما و بر آنچه غیر از خدا مى‌پرستید، پس چرا نمى‌اندیشید
گفتند: اگر مى‌خواهید کارى کنید او را بسوزانید و خدایانتان را نصرت دهید
گفتیم: اى آتش! براى ابراهیم سرد و سلامت باش
و خواستند به او نیرنگى بزنند ولى ما آنها را زیانکارتر [و بازنده‌ى اصلى‌] قرار دادیم
و او و لوط را [با مهاجرت‌] به سوى سرزمینى که در آن براى مردم برکت گذاشته‌ایم، نجات دادیم
و اسحاق و یعقوب را به عنوان عطیه به او بخشیدیم و همه را شایسته قرار دادیم
و آنها را پیشوایانى کردیم که [مردم را] به فرمان ما هدایت مى‌کردند، و به ایشان انجام دادن کارهاى نیک و برپا داشتن نماز و اداى زکات را وحى کردیم و آنان پرستشگر ما بودند
و به لوط داورى و دانش عطا کردیم و او را از آن شهرى که مردمش کارهاى پلید مى‌کردند نجات دادیم. به راستى آنها مردمى بدکار و فاسق بودند
و او را در رحمت خویش داخل کردیم همانا او از شایستگان بود
و نوح را یاد کن آن‌گاه که پیش از این ندا کرد و ما او را اجابت کردیم و وى را با خانواده‌اش از آن بلاى بزرگ نجات دادیم
و او را در مقابل مردمى که آیات ما را تکذیب کردند نصرت دادیم، آنها مردم بدکارى بودند، پس همه آنها را غرق ساختیم
و داود و سلیمان را [یاد کن‌]، هنگامى که در باره‌ى آن کشتزار که گوسفندان قوم، شبانه در آن چریده بودند داورى مى‌کردند و ما شاهد حکمتشان بودیم
پس شیوه‌ى داورى را به سلیمان فهماندیم و هر یک را حکم و دانش عطا کردیم، و کوه‌ها و پرندگان را با داود مسخر کردیم که با او تسبیح مى‌گفتند، و ما انجام دهنده‌ى این کار بودیم
و براى شما به داود فن زره‌سازى آموختیم تا شما را از خطرات جنگتان حفظ کند. پس آیا سپاسگزار هستید
و تندباد را مسخر سلیمان کردیم که به فرمان او به سوى سرزمینى که در آن برکت نهاده بودیم روان مى‌گشت، و ما به هر چیزى آگاه بودیم
و عده‌اى از شیاطین براى او غواصى مى‌کردند و غیر از آن نیز کارهایى انجام مى‌دادند، و ما مراقب اوضاع آنها بودیم [تا از فرمان سلیمان تمرد نکنند]
و ایوب را [یاد کن‌]، هنگامى که پروردگارش را ندا داد که مرا رنج و عسرت گرفته است و تو از همه مهربانان مهربان‌ترى
پس دعاى او را اجابت نمودیم و آسیب وارد شده بر او را برطرف کردیم، و خانواده‌ى او و نظیرشان را همراه با آنان مجددا به وى عطا کردیم تا رحمتى از جانب ما و تذکرى براى خداپرستان باشد
و اسماعیل و ادریس و ذو الکفل را [یاد کن‌] که همه از صابران بودند
و آنها را در جوار رحمت خود در آوردیم، همانا آنان از شایستگان بودند
و ذو النون (یونس) را [یاد کن‌]، آن‌گاه که خشمگین [از میان مردم خود] برفت و پنداشت که ما هرگز بر او تنگ نمى‌گیریم، [که ماهى او را بلعید،] پس درون تاریکى‌ها ندا در داد که معبودى جز تو نیست. منزهى تو. به راستى که من از ستمکاران بودم
پس دعایش را اجابت کردیم و او را از اندوه رهانیدیم، و مؤمنان را چنین نجات مى‌دهیم
و زکریا را [یاد کن‌]، هنگامى که پروردگار خود را خواند: پروردگارا! مرا تنها [و بى‌فرزند] مگذار و تو بهترین وارثانى
پس دعاى او را اجابت نمودیم و یحیى را بدو بخشیدیم، و همسرش را براى او شایسته [و آماده‌ى حمل‌] کردیم همانا آنها در کارهاى نیک پیشقدم بودند و با بیم و امید ما را مى‌خواندند و در برابر ما خاشع بودند
و [به یاد آور] آن بانو (مریم) را که دامنش را پاک داشت، پس از روح خویش در او دمیدیم و او و پسرش را براى جهانیان آیتى قرار دادیم
[گفتیم:] این است آیین شما که آیینى یگانه است [با یک هدف و یک خدا]، و من پروردگار شمایم، پس مرا بپرستید
ولى آنها امر [دین‌] خویش را میان خود قطعه قطعه کردند [و فرقه‌ها شدند، ولى‌] همه آنان به سوى ما باز مى‌گردند
پس هر که کارهاى شایسته انجام دهد و مؤمن باشد، سعى او ناسپاسى نخواهد شد، و ما نویسنده‌ى اعمال او هستیم
و مردم شهرى که آن را هلاک کرده‌ایم محال است بازگشتى داشته باشند
تا وقتى که [راه‌] یأجوج و مأجوج گشوده شود و آنها از هر بلندى بتازند
و آن وعده‌ى راستین [قیامت‌] نزدیک مى‌شود و به ناگاه چشمان کسانى که کافر شدند خیره مى‌شود [و مى‌گویند:] اى واى بر ما که از این روز غافل بودیم! بلکه ما ستمگر بوده‌ایم
در حقیقت شما و آنچه غیر از خدا مى‌پرستید، هیزم دوزخید و همه در آن وارد مى‌شوید
اگر اینها خدا بودند وارد جهنم نمى‌شدند، و حال آن که جملگى در آن ماندگارند
آنها را در آن جا ناله‌هایى [دردناک‌] است و ایشان در آن جا چیزى نمى‌شنوند
البته کسانى که قبلا از جانب ما به آنها وعده‌ى نیکو داده شده، از آن [عذاب‌] دور نگاه داشته شدگانند
صداى دوزخ را نمى‌شنوند و در آنچه دل‌هایشان بخواهد جاودانند
آن دلهره‌ى بزرگ‌تر آنها را غمگین نکند و فرشتگان استقبالشان کنند [و گویند:] این همان روزى است که به شما وعده داده مى‌شد
روزى که آسمان را چون طومار نوشته‌ها درهم مى‌پیچیم. چنان که نخستین بار [مخلوقات را] بیافریدیم آن را باز مى‌گردانیم. این وعده‌اى بر عهده‌ى ما است، و ما بى‌تردید انجام دهنده‌ى آنیم
و همانا در زبور پس از تورات نوشتیم که زمین را بندگان شایسته ما به ارث خواهند برد
به راستى در این سخن براى خداپرستان پیام روشنى است
و ما تو را جز رحمتى براى جهانیان نفرستادیم
بگو: جز این نیست که به من وحى مى‌شود که خداى شما خدایى یگانه است، حال آیا شما تسلیم مى‌شوید
پس اگر روى برتافتند، بگو: به همه شما به طور یکسان اعلام کردم و من چه مى‌دانم آیا آنچه وعده داده مى‌شوید نزدیک است یا دور
آرى او، هم سخن آشکار را مى‌داند و هم آنچه را نهان مى‌دارید مى‌داند
و نمى‌دانم، شاید آن [تأخیر عذاب‌] براى شما آزمایشى و [مهلت‌] برخوردارى تا زمانى [معین‌] باشد
[پیامبر] گفت: اى خداى من! به حق داورى کن [و ظالمان را کیفر ده‌]، و پروردگار ما خداى رحمان، در برابر آنچه توصیف مى‌کنید، مورد استمداد است
اى مردم! از پروردگارتان پروا کنید همانا زلزله قیامت واقعه بزرگى است
روزى که آن را ببینید، [از هول آن‌] هر شیر دهنده‌اى شیر خواره‌اش را از یاد مى‌برد و هر آبستنى بار خود را [بر زمین‌] مى‌نهد، و مردم را مست مى‌بینى حال آن که مست نیستند، بلکه عذاب خدا شدید است
و برخى از مردم در باره‌ى خدا بدون هیچ دانشى مجادله مى‌کنند و از هر شیطان سرکشى پیروى مى‌نمایند
بر وى (شیطان) مقرر شده که هر کس او را ولى بگیرد بى‌تردید او را گمراه کند و به عذاب آتش بکشاند
اى مردم! اگر در رستاخیز شک دارید [توجه کنید که‌] همانا ما شما را از خاک، سپس از نطفه، سپس از لخته خونى آن‌گاه از پاره گوشتى شکل یافته و شکل نایافته، آفریدیم تا [قدرت خود را] براى شما روشن سازیم، و هر چه را بخواهیم تا زمانى معین در رحم‌ها نگاه مى‌داری
این [قدرت نمایى‌ها] از آن روست که خدا حق است و اوست که مردگان را زنده مى‌کند و هم اوست که بر هر چیزى تواناست
[و این‌] که بى‌تردید قیامت در پیش است و شکى در آن نیست و خدا هر که را در گورهاست بر مى‌انگیزد
و از میان مردم کسى است که بدون هیچ دانش و بى‌هیچ رهنمود و کتاب روشنى در باره‌ى خدا به مجادله مى‌پردازد
از سر نخوت پشت مى‌کند تا [مردم را] از راه خدا گمراه کند. در این دنیا براى او خوارى است و روز رستاخیز عذاب آتش سوزان را به او مى‌چشانیم
[گفته شود:] این به سزاى آن چیزى است که به دستان خود پیش فرستاده‌اى، و البته خداوند به بندگان خویش ستمگر نیست
و از مردم کسى است که خدا را در حاشیه [و با تردید] مى‌پرستد حال اگر خیرى [از دیندارى‌] به او رسد بدان آرام گیرد، و چون امتحانى براى او پیش آید [از دین‌] روى برتابد. او در دنیا و آخرت زیانکار است و این همان خسارت آشکار است
به جاى خدا چیزى را مى‌خواند که نه زیانى به او مى‌رساند و نه سودش مى‌دهد. گمراهى دور همین است
کسى را مى‌خواند که زیانش نزدیک‌تر از سود اوست. وه، چه بد سرپرستى و چه بد معاشرى است!
بى‌گمان، خدا کسانى را که گرویده و کارهاى شایسته کرده‌اند به بهشت‌هایى در مى‌آورد که از پاى درختانش نهرها جارى است. خدا هر چه خواهد انجام مى‌دهد
هر کس گمان مى‌کرد که خدا پیامبرش را در دنیا و آخرت هرگز یارى نخواهد کرد [و حال که مى‌بیند یارى کرده، به خشم آمده است‌] پس ریسمانى به بالا بکشد، آن‌گاه خود را حلق آویز کرده، آن را قطع کند و آن‌گاه بنگرد که آیا این نقشه خشم او را از میان مى‌برد
و بدین گونه قرآن را به صورت آیاتى روشنگر نازل کردیم، و خداست که هر که را بخواهد راه مى‌نماید
همانا کسانى که ایمان آوردند و کسانى که یهودى شدند و صابئى‌ها و مسیحیان و زرتشتیان و کسانى که شرک ورزیدند، بى‌تردید خداوند روز قیامت میانشان داورى خواهد کرد همانا خدا بر هر چیزى گواه است
آیا ندیدى که هر کس در آسمان‌ها و هر که در زمین است و خورشید و ماه و تمام ستارگان و کوه‌ها و درختان و جنبندگان و بسیارى از مردم براى خدا سجده مى‌کنند؟ و بسیارى هم [ابا دارند که‌] عذاب در باره‌ى آنان حتمى است. و هر که را خدا خوار کند، او را اکرام کننده
اینان (مؤمنان و کافران) دو خصم‌اند که در باره‌ى پروردگارشان به خصومت برخاسته‌اند. پس کسانى که کافر شدند، جامه‌هایى از آتش برایشان بریده شده است و از بالاى سرشان آب جوشان ریخته مى‌شود
به نحوى که هم آنچه در شکم آنهاست با آن گداخته مى‌شود و هم پوستشان
و آنها را گرزهاى آهنین است
هر بار بخواهند از [کثرت‌] اندوه از آن بیرون آیند به آن بازگردانده مى‌شوند و [گفته مى‌شود:] بچشید عذاب آتش سوزان را
همانا خدا کسانى را که ایمان آورده و کارهاى شایسته کرده‌اند به بهشت‌هایى داخل مى‌کند که نهرها از پاى درختانش جارى است. در آن جا با دستبندهاى زرین و مروارید آراسته شوند و لباسشان در آن جا حریر است
و به گفتار پاک هدایت شده و به راه [خداى‌] ستوده هدایت گردیده‌اند
بى‌تردید کسانى که کافر شدند و [مردم را] از راه خدا و مسجد الحرام- که آن را براى مردم، چه مقیم آن و چه مسافر، یکسان قرار داده‌ایم- باز مى‌دارند، [در خور عذابند]، و هر که بخواهد در این سرزمین به ستم کجروى کند، او را از عذابى دردناک مى‌چشانیم
و چون براى ابراهیم جایگاه کعبه را آماده کردیم [گفتیم: در این کانون توحید] چیزى را شریک من نکن، و خانه‌ام را براى طواف کنندگان و قیام کنندگان [به عبادت‌] و رکوع کنندگان و سجده کنندگان پاک دار
و میان مردم نداى حج ده تا پیاده و سوار بر مرکب‌هاى لاغر [تندرو] از هر راه دورى به سوى تو آیند
تا ناظر منافع خود باشند و نام خدا را در روزهاى معین، بر [ذبح‌] آنچه از چهارپایان روزیشان کرده است یاد کنند پس از آنها بخورید و به درمانده‌ى مستمند بخورانید
سپس باید آلودگى خود را بزدایند و به نذرهایشان وفا کنند و برگرد خانه‌ى کهن طواف نمایند
این است [آنچه مقرر شده‌] و هر کس مقررات خدا را بزرگ دارد، آن براى او نزد پروردگارش بهتر است. و چهارپایان براى شما جز آنچه [حرمت آن‌] بر شما خوانده مى‌شود حلال است، پس از پلیدى که بت‌ها هستند دورى کنید و از گفتار باطل اجتناب ورزید
در حالى که مخلصان خدا باشید، نه مشرک به او. و هر کس به خدا شرک آورد، بدان ماند که گویى از آسمان افتاده و مرغان، او را مى‌ربایند یا تندباد، او را به نقطه‌اى دور پرتاب مى‌کند
این است [سخن حق‌]، و هر کس شعائر خدا را بزرگ دارد بى‌تردید آن نشانه تقواى دل‌هاست
در آن [قربانى‌ها] براى شما منافعى است [چون شیر و پشم‌] تا زمانى معین، سپس محل [قربانى‌] آنها در کنار خانه‌ى کهن است
و براى هر امتى قربانگاهى قرار دادیم تا نام خدا را بر [ذبح‌] چهارپایانى که روزى آنها کرده است ببرند، پس [بدانید که‌] خداى شما خداى یگانه است، پس به فرمان او گردن نهید. و فروتنان را بشارت ده
همانان که چون نام خدا یاد شود دل‌هایشان هراس یابد، و آنان که بر مصیبتى که بر سرشان آید صابرند و برپا دارندگان نمازند و از آنچه روزیشان داده‌ایم انفاق مى‌کنند
و [قربانى‌] شتران فربه را براى شما از جمله شعائر خدا قرار دادیم، در آنها براى شما خیر است. پس نام خدا را بر [ذبح‌] آنها در حالى که ایستاده‌اند ببرید، و چون به پهلو افتادند [و جان دادند] از آنها بخورید و فقیر قانع و فقیر سائل را اطعام کنید. این گونه آ
هرگز گوشت و خون آنها به خدا نخواهد رسید و لیکن تقواى شماست که به او مى‌رسد. این گونه آنها را مسخر شما کرد تا خدا را به خاطر آن که هدایتتان نموده به بزرگى یاد کنید. و نیکوکاران را مژده ده
قطعا خداوند از کسانى که ایمان آورده‌اند دفاع مى‌کند [زیرا] خدا هیچ خیانتکار کفر پیشه‌اى را دوست ندارد
به کسانى که جنگ بر آنها تحمیل شده اذن [جهاد] داده شده است، چرا که مورد ظلم قرار گرفته‌اند، و البته خدا بر نصرت آنها تواناست
کسانى که به ناحق از خانه‌هایشان بیرون رانده شدند، چرا که مى‌گفتند: پروردگار ما خداست. و اگر خدا بعضى از مردم را با بعضى دیگر دفع نمى‌کرد، صومعه‌ها و کلیساها و کنیسه‌ها و مساجدى که نام خدا در آنها بسیار ذکر مى‌شود سخت ویران مى‌شد، و قطعا خدا به کسى ک
کسانى که چون در زمین به آنها توانایى دهیم نماز برپا مى‌دارند و زکات مى‌دهند و امر به معروف و نهى از منکر مى‌کنند، و سر انجام همه کارها با خداست
و اگر تو را تکذیب کنند، البته پیش از آنها قوم نوح و عاد و ثمود نیز [پیامبران خود را] تکذیب کردند
و نیز قوم ابراهیم و قوم لوط
و همچنین اهل مدین و موسى نیز تکذیب شد پس کافران را مهلت دادم، سپس گریبان آنها را گرفتم [بنگر] عقوبت من چگونه بود
و چه بسیار شهرها را که ستمکار بودند هلاکشان کردیم، و اینک آن شهرها بر سقف‌هایش فرو ریخته است، و بسا چاه‌هاى آب که رها شده و قصرهاى افراشته [که بى‌صاحب مانده‌اند]
آیا در زمین گردش نکردند تا صاحب دل‌هایى شوند که با آن بیندیشند یا گوش‌هایى که با آن بشنوند؟ در حقیقت چشم‌ها کور نمى‌شود، و لیکن دل‌هایى که در سینه‌هاست کور مى‌شود
و از تو تقاضاى تعجیل در عذاب مى‌کنند، با آن که هرگز خدا از وعده‌اش تخلف نمى‌کند، و در حقیقت یک روز [از قیامت‌] نزد پروردگار تو مانند هزار سال است از آنچه مى‌شمارید
و چه بسیار شهرها که به آنها مهلت دادم در حالى که ستمکار بودند، سپس گرفتارشان کردم، و بازگشت به سوى من است
بگو: اى مردم! من براى شما فقط هشدار دهنده‌اى آشکارم
پس، آنها که ایمان آوردند و کارهاى شایسته کردند آمرزش و روزى نیکو براى ایشان خواهد بود
و کسانى که در [تخریب‌] آیات ما کوشیدند که ما را عاجز کنند، آنها اهل دوزخ‌اند
و پیش از تو نیز هیچ رسول و پیامبرى را نفرستادیم جز این که هرگاه آرزو مى‌کرد [و طرحى براى اهداف رسالت خود مى‌ریخت‌] شیطان در خواسته او القاى [شبهه و یأس‌] مى‌کرد، [اما] خدا آنچه را شیطان القا مى‌کرد محو مى‌گردانید، سپس خدا آیات خود را استوار مى‌ساخت.
تا آنچه را که شیطان القا مى‌کند آزمودنى براى بیماردلان و سنگدلان قرار دهد، و ستمگران در ستیز بزرگى [با حق‌] گرفتارند
و تا دانش یافتگان بدانند، که قرآن حق است و از جانب پروردگار توست و به آن بگروند و دل‌هایشان در برابر آن خاضع گردد. و خداوند بى‌تردید راهنماى مؤمنان به راه راست است
و کسانى که کافر شدند همواره از بابت آن در شک‌اند تا آن‌گاه که قیامت بر آنها در رسد یا عذاب روز عقیم به سراغشان بیاید [که قادر به جبران گذشته نباشند]
در آن روز فرمانروایى از آن خداست [و] میانشان حکم مى‌کند. سپس کسانى که ایمان آورده و کارهاى شایسته کرده‌اند در باغ‌هاى پر ناز و نعمت خواهند بود
و کسانى که کافر شدند و آیات ما را تکذیب کردند، براى آنان عذابى خفت‌بار خواهد بود
و آنها که در راه خدا مهاجرت کردند، سپس کشته شدند یا مردند، قطعا خداوند به آنها رزقى نیکو مى‌بخشد، و بى‌تردید خداوند بهترین روزى دهندگان است
آنان را حتما به جایگاهى که آن را مى‌پسندند وارد مى‌کند، و شک نیست که خداوند داناى بردبار است
این [حکم خداست‌] و هر کس به آن اندازه که به او ستم شده مجازات کند و سپس باز بر او ستم کنند، قطعا خدا او را نصرت دهد همانا خدا بخشنده‌ى آمرزنده است
این [نصرت مظلوم‌] از آن روست که خدا [قادر است چیزى را بر دیگرى غالب کند چنان که‌] شب را در روز داخل مى‌کند [و ظلمت مغلوب مى‌شود] و روز را در شب در مى‌آورد و این که خدا شنواى بیناست
این از آن روست که خدا خود حق است و آنچه به جاى او مى‌خوانند باطل است، و این خداست که والا و بزرگ است
آیا ندیدى که خدا از آسمان آبى مى‌فرستد آنگاه زمین سرسبز مى‌گردد؟ آرى، خداوند باریک بین و آگاه است
آنچه در آسمان‌ها و آنچه در زمین است از آن اوست، و در حقیقت خداست که بى‌نیاز و ستوده است
آیا ندیدى که خدا آنچه را در زمین است مسخر شما کرده و کشتى‌ها در دریا به امر او مى‌روند و آسمان را نگاه مى‌دارد که جز به اذن او بر زمین نیفتد؟ بى‌تردید خداوند نسبت به مردم رئوف و مهربان است
و اوست آن که شما را زنده کرد، سپس شما را مى‌میراند و آن‌گاه دوباره زنده‌تان مى‌کند. حقا که انسان سخت ناسپاس است
ما براى هر امتى عبادتى قرار دادیم که بدان عمل مى‌کنند پس نباید با تو در این امر مجادله کنند. و به سوى پروردگارت بخوان که تو به راستى بر هدایتى مستقیم هستى
و اگر با تو مجادله کنند بگو: خدا به آنچه مى‌کنید داناتر است
خدا روز قیامت میان شما در مورد آنچه اختلاف مى‌کردید حکم خواهد کرد
آیا ندانسته‌اى که خداوند آنچه را در آسمان و زمین است مى‌داند؟ اینها همه در کتابى [که علم الهى است مسطور] است. قطعا این امر بر خدا آسان است
و به جاى خدا چیزى را مى‌پرستند که بر [تأیید] آن حجتى نازل نکرده و بدان آگاهى ندارند. و ستمکاران را هیچ یاورى نیست
و چون آیات روشن ما بر آنها تلاوت شود، در چهره‌ى کسانى که کافر شدند آثار ترشرویى و انکار را خواهى دید. چیزى نمانده است که بر کسانى که آیات ما را بر ایشان تلاوت مى‌کنند حمله‌ور شوند. بگو: آیا شما را به بدتر از این [که در کمین شماست‌] خبر بدهم؟ آن آتش د
اى مردم مثلى زده شده است، پس بدان گوش فرا دهید: کسانى را که جز خدا مى‌خوانید، هرگز مگسى را خلق نتوانند کرد هر چند براى آفریدن آن گرد آیند، و اگر آن مگس چیزى از آنها برباید نمى‌توانند آن را پس بگیرند. طالب و مطلوب هر دو ناتوانند
منزلت خدا را چنان که در خور اوست نشناختند. به راستى خدا نیرومند شکست ناپذیر است
خدا از میان فرشتگان رسولانى بر مى‌گزیند و از مردم نیز. بى‌گمان خدا شنواى بیناست
آنچه پیش رویشان و آنچه پشت سرشان است (گذشته و آینده‌ى آنها را) مى‌داند و همه کارها به خدا بازگردانده مى‌شود
اى کسانى که ایمان آورده‌اید! رکوع کنید و سجده آورید و پروردگارتان را بندگى کنید و کار خیر انجام دهید، باشد که رستگار شوید
و در راه خدا چنان که شایسته اوست جهاد کنید. او شما را برگزید و بر شما در این دین سختى قرار نداد که آیین پدرتان ابراهیم است. او شما را از پیش و هم در این قرآن مسلمان نامید تا این پیامبر بر شما گواه باشد و شما بر مردم گواه باشید. پس نماز را بر پا داری
به راستى که مؤمنان رستگار شدند
آنان که در نمازشان خاشع‌اند
و آنان که از بیهوده رویگردانند
و آنان که زکات مى‌پردازند
و کسانى که شرمگاه خود را حفظ مى‌کنند
مگر در مورد همسرانشان یا کنیزانى که مالک آنها شده‌اند که در این صورت بر آنان ملامتى نیست
پس کسانى که سواى این را بجویند، آنان حتما متجاوزند
و آنان که امانت‌ها و پیمان خود را رعایت مى‌کنند
و آنان که بر نمازهایشان محافظت دارند
آنها هستند که وارثان‌اند
[وارثانى‌] که فردوس را به ارث مى‌برند و در آن جاودان مى‌مانند
و همانا انسان را از عصاره‌اى از گل آفریدیم
سپس او را به صورت نطفه‌اى در جایگاهى استوار قرار دادیم
آن‌گاه نطفه را لخته خونى کردیم، و لخته خون را به پاره گوشتى مبدل نمودیم پس آن را استخوان‌ها کردیم، آن‌گاه به استخوان‌ها گوشتى پوشاندیم، سپس آن را آفرینشى دیگر دادیم [و در آن روح دمیدیم‌]. پس پرخیر و پاینده است خدایى که بهترین آفرینندگان است
سپس شما بعد از این [مراحل‌] قطعا خواهید مرد
آن‌گاه شما روز رستاخیز برانگیخته مى‌شوید
و به راستى ما بالاى سر شما هفت راه [هفت آسمان‌] آفریدیم و ما از آفرینش غافل نبوده‌ایم
و از آسمان به اندازه، آب نازل کردیم، و آن را در زمین جاى دادیم و ما مسلما براى از بین بردن آن قادریم
پس براى شما به وسیله آن، باغ‌هایى از نخل و انگور پدیدار کردیم که در آنها براى شما میوه‌هاى فراوان است و از آنها مى‌خورید
و نیز درختى [براى شما پدید آوردیم‌] که از طور سینا بر مى‌آید و روغن [زیتون‌] مى‌دهد و خورشى براى خورندگان است
و البته براى شما در چهارپایان درس عبرتى است از آنچه در شکم آنهاست به شما [شیر] مى‌نوشانیم و براى شما در آنها منافع زیادى است و از آنها مى‌خورید
و بر آنها و بر کشتى‌ها سوار مى‌شوید
به راستى نوح را به سوى قومش فرستادیم، پس [به آنها] گفت: اى قوم من! خدا را بندگى کنید، که شما را غیر او خدایى نیست. آیا [از او] نمى‌ترسید
و اشراف قومش که کافر بودند گفتند: این جز بشرى همانند شما نیست، مى‌خواهد بر شما برترى جوید، و اگر خدا مى‌خواست قطعا فرشتگانى مى‌فرستاد. ما در میان پدران گذشته خود چنین چیزى نشنیده‌ایم
او نیست جز مردى که جنون دارد، پس تا چندى در باره‌اش منتظر بمانید
نوح گفت: پروردگارا! مرا در برابر این که تکذیبم مى‌کنند یارى کن
پس به او وحى کردیم که زیر نظر ما و با وحى ما کشتى بساز، و چون فرمان ما رسید و تنور به فوران آمد، از هر نوع حیوانى دو تا [نر و ماده‌]، و همچنین خانواده‌ات را روانه کشتى کن، به جز کسى از آنان که حکم عذاب بر او صادر شده است، و در باره‌ى کسانى که ظلم کرد
و چون تو با همراهانت بر کشتى نشستى، بگو: ستایش خدایى را که ما را از چنگ گروه ستمگران رهانید
و بگو: پروردگارا! مرا در جایى پر برکت فرود آور، که تو بهترین فرود آرندگانى
در حقیقت، در این [ماجرا] عبرت‌هایى است، و ما همواره آزمایش کننده بوده‌ایم
سپس بعد از آنان نسل‌هایى دیگر پدید آوردیم
و در میانشان پیامبرى از خودشان روانه کردیم که خدا را بپرستید، جز او براى شما معبودى نیست. آیا پروا نمى‌کنید
و اشراف قومش که کافر شدند و دیدار آخرت را دروغ پنداشتند و در زندگى دنیا آنها را متنعم ساخته بودیم، گفتند: این، بشرى جز همانند شما نیست، از آنچه شما مى‌خورید، مى‌خورد، و از آنچه مى‌نوشید، مى‌نوشد
و اگر از بشرى مثل خودتان اطاعت کنید، البته در آن صورت زیانکارید
آیا به شما وعده مى‌دهد که وقتى مردید و خاک و استخوان شدید باز شما [از گور، زنده‌] بیرون آورده مى‌شوید
دور است، دور، آنچه وعده داده مى‌شوید
جز همین زندگانى دنیوى ما، هیچ نیست [گروهى‌] مى‌میریم و [و گروهى به جاى آنها] زنده مى‌شویم و ما [مجددا] زنده شدنى نیستیم
او جز مردى که بر خدا دروغ مى‌بندد نیست و ما او را باور نداریم
گفت: پروردگارا! در برابر این که تکذیبم کردند، مرا یارى کن
فرمود: به همین زودى سخت پشیمان خواهند شد
پس صیحه آنها را، به حق فرو گرفت و آنها را [چون‌] خاشاکى قرار دادیم. پس نفرین بر گروه ستمکاران
آن‌گاه پس از آنان نسل‌هاى دیگرى پدید آوردیم
هیچ امتى از اجل خود، نه پیش مى‌افتد و نه تأخیر مى‌کند
سپس پیامبران خود را پى‌درپى فرستادیم. هر بار که پیامبرى به سوى امتش آمد تکذیبش کردند، ما نیز آنها را از پى یکدیگر هلاک نمودیم و آنها را عبرت‌ها و داستان‌ها کردیم. پس نابود باد قومى که ایمان نمى‌آورند
سپس موسى و برادرش هارون را با آیات خود و حجتى آشکار فرستادیم
به سوى فرعون و سران قوم او، ولى تکبر نمودند و مردمى گردنکش بودند
پس گفتند: آیا به دو انسانى که مثل ما هستند ایمان بیاوریم در حالى که قومشان بردگان ما هستند
در نتیجه آن دو را تکذیب کردند و از هلاک شدگان گشتند
و به راستى ما به موسى کتاب آسمانى دادیم، باشد که هدایت یابند
و پسر مریم و مادرش را آیتى ساختیم و آن دو را در سرزمین مرتفعى که جاى زیستن و داراى آب جارى بود، جاى دادیم
اى پیامبران! از پاکیزه‌ها بخورید و کار شایسته کنید که من به آنچه انجام مى‌دهید آگاهم
و این آیین همه شماست، آیین یگانه (با یک هدف و با یک خدا)، و من پروردگار شمایم، پس از من پروا دارید
ولى آنها دینشان را میان خود شعبه‌ها کردند و [فرقه‌ها شدند که‌] هر فرقه‌اى به آنچه نزدشان است دلخوش‌اند
پس آنها را تا چندى در ورطه گمراهى‌شان رها کن
آیا مى‌پندارند که آنچه از مال و پسران که بدیشان مى‌دهیم
در رساندن نیکى‌ها شتاب مى‌کنیم؟ نه، بلکه آنها نمى‌فهمند
همانا کسانى که از مهابت پروردگارشان ترسانند
و کسانى که به آیات پروردگارشان ایمان مى‌آورند
و آنان که به پروردگارشان شرک نمى‌آورند
و کسانى که آنچه [از مال و جان‌] مى‌دهند، در حالى مى‌دهند که دل‌هایشان ترسان است از این که به سوى پروردگارشان باز خواهند گشت
آنان در کارهاى نیک مى‌شتابند و هم آنان در انجام آن پیشتازند
و هیچ کس را جز به قدر توانش تکلیف نمى‌کنیم، و نزد ما کتابى است که به حق سخن مى‌گوید، و آنان مورد ستم قرار نمى‌گیرند
نه، بلکه دل‌هاى آنان از این [حقیقت‌] در غفلت است، و آنان کارهاى [نارواى دیگرى‌] جز این دارند که پیوسته مرتکب مى‌شوند
تا وقتى که عیاشان آنها را به عذاب گرفتار ساختیم، به ناگاه ناله‌هاى دردناک سر مى‌دهند
امروز زارى مکنید که قطعا شما از جانب ما یارى نخواهید شد
همانا آیات من بر شما خوانده مى‌شد و شما به عقب خود بر مى‌گشتید
و متکبرانه در شب‌نشینى خود از آن بد مى‌گفتید
آیا در این سخن تفکر نکرده‌اند، یا چیزى براى آنها آمده که براى پدران پیشین آنها نیامده است
یا پیامبر خود را در دست نشناخته‌اند که انکارش مى‌کنند
یا مى‌گویند او جنون دارد؟ نه [چنین نیست‌] بلکه او [دین‌] حق را برایشان آورده، ولى بیشترشان حقیقت را خوش ندارند
و اگر حق از هوس‌هاى آنها پیروى مى‌کرد، قطعا آسمان‌ها و زمین و هر که در آنهاست تباه مى‌شد، ولى ما پندنامه‌شان (قرآن) را بدیشان دادیم اما آنها از [آنچه مایه‌] یادآوریشان است رویگردانند
آیا از ایشان مزدى مى‌خواهى؟ ولى مزد پروردگارت بهتر است که بهترین روزى دهندگان است
و به راستى تو حقا آنها را به راه راست مى‌خوانى
و کسانى که به آخرت ایمان ندارند، حتما از راه [درست‌] منحرف‌اند
و اگر به آنها رحم کنیم و بلایى که بدان گرفتارند از ایشان برطرف سازیم، باز در طغیان خود، سرگشته لجاجت مى‌ورزند
و به راستى ایشان را گرفتار عذاب کردیم [تا بیدار شوند]، ولى در مقابل پروردگارشان، نه فروتنى کردند، و نه تضرع مى‌کردند
تا وقتى که درى از عذاب سخت به رویشان مى‌گشاییم، که به ناگاه از همه جا قطع امید کنند
و اوست [خدایى‌] که براى شما گوش و چشم و دل پدید آورد، اما کمتر سپاسگزارى مى‌کنید
و اوست که شما را در زمین پدید آورد و به سوى او محشور مى‌شوید
و اوست آن که زنده مى‌کند و مى‌میراند و آمد و شد شب و روز از اوست، پس چرا تعقل نمى‌کنید
بلکه آنها نیز همان سخنان گفتند که پیشینیان مى‌گفتند
گفتند: آیا چون مردیم و خاک و استخوان شدیم، واقعا باز برانگیخته مى‌شویم
درست همین را قبلا ما و پدرانمان وعده داده شده‌ایم اینها جز افسانه‌هاى پیشینیان نیست
بگو: اگر مى‌دانید [بگویید] زمین و هر که در آن است به چه کسى تعلق دارد
به زودى خواهند گفت: از آن خداست. بگو: پس آیا متذکر نمى‌شوید
بگو: کیست پروردگار آسمان‌هاى هفتگانه و صاحب عرش بزرگ
به زودى خواهند گفت: از آن خداست. بگو: پس آیا پروا نمى‌کنید
بگو: اگر مى‌دانید، فرمانروایى همه موجودات در دست کیست، در حالى که او پناه دهد و به کسى [از عذاب او] پناه داده نشود
خواهند گفت: از آن خداست. بگو: پس چگونه دستخوش افسون مى‌شوید
بلکه حقیقت را برایشان آوردیم و قطعا آنان دروغگویند
خدا فرزندى اختیار نکرده و با او معبودى دیگر نیست، و اگر چنین مى‌بود قطعا هر خدایى آنچه را آفریده بود با خود مى‌برد، و حتما بعضى از آنان بر بعضى دیگر برترى مى‌جستند، منزه است خدا از آنچه وصف مى‌کنند
داناى نهان و آشکار است، پس برتر است از آنچه با او شریک مى‌گردانند
بگو: پروردگارا! اگر عذابى را که به آنها وعده داده مى‌شود به من بنمودى
بار خدایا! مرا [در این عذاب‌ها] با قوم ستمکار قرار مده
و بى‌تردید ما قادریم عذابى را که به آنها وعده مى‌دهیم به تو نشان دهیم
سخن بد [آنها] را به طریقى که نیکوتر است دفع کن، ما به آنچه وصف مى‌کنند داناتریم
و بگو: پروردگارا! از وسوسه‌هاى شیاطین به تو پناه مى‌برم
و اى پروردگار من! از حضور آنها نزد من، به تو پناه مى‌آورم
تا آن‌گاه که مرگ هر یک از ایشان فرا رسد مى‌گوید: پروردگارا! مرا باز گردانید
شاید من در آنچه پشت سر گذاشته‌ام، کار نیکى انجام دهم. حاشا، این سخنى است که او [لفظا] گوینده‌ى آن است و پشت سرشان برزخى است تا روزى که برانگیخته شوند
پس آن‌گاه که در صور دمیده شود، دیگر آن روز میانشان نسبت خویشاوندى وجود ندارد و از حال یکدیگر نمى‌پرسند
پس هر که میزان اعمالش سنگین باشد، آنها حقا رستگاران‌اند
و هر که میزان اعمالش سبک باشد، آنان کسانى‌اند که به خویشتن زیان زده‌اند و همیشه در جهنم مى‌مانند
آتش چهره‌ى آنها را مى‌سوزاند و آنها در آن زشت منظرند
[گفته شود:] مگر آیات من بر شما تلاوت نمى‌شد و شما آنها را تکذیب مى‌کردید
مى‌گویند: پروردگارا! بدبختى‌مان بر ما چیره شد و ما مردمى گمراه بودیم
پروردگارا! ما را از این آتش بیرون آر، پس اگر [به خلاف‌] برگشتیم، در آن صورت ستمگر خواهیم بود
خدا گوید: دور شوید در آن، و با من سخن نگویید
همانا گروهى از بندگان من بودند که مى‌گفتند: پروردگارا! ایمان آوردیم، پس بر ما ببخشاى و به ما رحم کن که تو بهترین مهربانانى
اما شما آنها را به ریشخند گرفتید تا این که [شما را رها کردند و] ذکر مرا از یاد شما بردند و شما همچنان بر آنان مى‌خندیدید
من امروز آنها را براى این که صبر کردند پاداششان دادم، که بى‌تردید ایشان‌اند کامیابان
[خداوند] فرماید: چه مدت به حساب سال‌ها در زمین به سر بردید
گویند: یک روز یا پاره‌اى از یک روز به سر بردیم، پس از حسابگران بپرس
گوید: جز اندکى درنگ نکرده‌اید، اگر به درستى مى‌دانستید
پس آیا پنداشته‌اید که شما را بیهوده آفریده‌ایم و شما به نزد ما بازگردانده نمى‌شوید
پس خدا والاست، آن فرمانروایى که حق است، هیچ خدایى جز او نیست، و او پروردگار [و صاحب‌] عرش کریم است
هر که با خداى یکتا معبود دیگرى را بخواند که هیچ برهانى براى آن ندارد، حساب او فقط نزد پروردگارش خواهد بود. بى‌گمان کافران رستگار نمى‌شوند
و بگو: پروردگارا! ببخشاى و رحمت‌آور که تو بهترین مهربانانى
سوره‌اى است که آن را نازل کرده، [احکامش را] واجب نموده، در آن آیاتى روشن آوردیم تا شما پند گیرید
زن زناکار و مرد زناکار، هر یک از آن دو را صد تازیانه بزنید، و اگر به خدا و روز واپسین ایمان دارید مبادا در دین خدا نسبت به آن دو دستخوش ترحم گردید، و باید گروهى از مؤمنان در کیفر آن دو حضور یابند
مرد زناکار جز زن زناکار یا مشرک را به همسرى نمى‌گیرد، و زن زناکار را جز مرد زناکار یا مشرک نمى‌گیرد، و این [ازدواج‌] بر مؤمنان حرام شده است
و کسانى که به زنان پاکدامن نسبت زنا مى‌دهند، سپس چهار شاهد نمى‌آورند، به آنها هشتاد تازیانه بزنید و هیچ‌گاه شهادتى از آنها نپذیرید، و اینها بى‌شک فاسق‌اند
مگر کسانى که بعد از آن توبه کرده و اصلاح نمودند که خداوند البته آمرزنده‌ى مهربان است
و کسانى که همسران خود را به زنا متهم مى‌کنند، و جز خودشان شاهدان دیگرى ندارند، گواهى یکى از آنها چهار بار گواهى، با سوگند به خداست [مبنى بر این‌] که بى‌تردید او از راستگویان است
و بار پنجم بگوید: لعنت خدا بر او باد اگر از دروغگویان باشد
و از آن [زن‌] کیفر را بر مى‌دارد این که چهار بار به خدا سوگند یاد کند که شوهر او حتما از دروغگویان است
و بار پنجم بگوید که خشم خدا بر او باد اگر [مرد] از راستگویان باشد
و اگر فضل و رحمت خدا بر شما نبود و این که خدا توبه‌پذیر حکیم است [هلاک مى‌شدید]
همانا کسانى که آن تهمت عظیم را [در باره‌ى یکى از زنان پیامبر] به میان آوردند، دسته‌اى از شما بودند. آن تهمت را براى خود شر مپندارید، بلکه آن براى شما خیر و مصلحت است. بر عهده‌ى هر فردى از آنها سهمى از گناه است، و آن که بخش عمده‌ى آن دروغ‌سازى را بر
چرا هنگامى که آن [تهمت‌] را شنیدید، مردان و زنان مؤمن نسبت به خودشان گمان نیک نبردند و نگفتند: این تهمتى آشکار است
چرا بر آن [ادعا] چهار شاهد نیاوردند؟ پس حالا که شاهدان را نیاوردند، اینان خود در پیشگاه خدا دروغگویند
و اگر فضل خدا و رحمتش در دنیا و آخرت شامل شما نمى‌شد، قطعا به [سزاى‌] بهتانى که وارد آن شدید، به شما عذابى بزرگ مى‌رسید
آن‌گاه که آن [بهتان‌] را از زبان یکدیگر مى‌گرفتید و خبرى را که بدان علم نداشتید، دهان به دهان مى‌گفتید و مى‌پنداشتید که کارى کوچک و ساده است، در حالى که آن [امر] نزد خدا بسى بزرگ بود
و [گر نه‌] چرا وقتى آن را شنیدید نگفتید: ما را نشاید که در این باره سخن گوییم، [خداوندا] منزهى تو، این تهمتى بزرگ است
خدا شما را اندرز مى‌دهد که دیگر هیچ‌گاه، نظیر آن را تکرار نکنید اگر مؤمنید
و خدا براى شما آیات را بیان مى‌کند و خداى داناى حکیم است
کسانى که دوست دارند زشتکارى در حق مؤمنان شایع شود، براى آنها در دنیا و آخرت عذابى پردرد خواهد بود، و خدا مى‌داند و شما نمى‌دانید
و اگر فضل و رحمت خدا بر شما نبود، و این که خدا رئوف و مهربان است [هلاک مى‌شدید]
اى کسانى که ایمان آورده‌اید! از گام‌هاى شیطان پیروى نکنید، و هر کس پیروى گام‌هاى شیطان کند، [بداند که‌] او قطعا به فحشا و منکر امر مى‌کند. و اگر فضل خدا و رحمتش بر شما نبود، هرگز کسى از شما پاک نمى‌شد، ولى خداست که هر کس را بخواهد پاک مى‌گرداند، و خد
و صاحبان بخشش و توانگران شما نباید از دادن [مال‌] به خویشاوندان و تهیدستان و مهاجران راه خدا کوتاهى کنند، و باید عفو کنند و چشم بپوشند. مگر دوست ندارید که خدا شما را بیامرزد؟ و خدا آمرزنده‌ى مهربان است
بى‌گمان کسانى که به زنان پاکدامن بى‌خبر [از فحشا] و با ایمان، نسبت زنا مى‌دهند، در دنیا و آخرت لعنت شده‌اند و براى آنها عذابى سخت خواهد بود
روزى که زبان‌ها و دست‌ها و پاهایشان بر ضد آنها در باره‌ى آنچه انجام مى‌دادند شهادت مى‌دهند
آن روز خدا جزاى واقعى آنها را بى‌کم و کاست مى‌دهد، و مى‌فهمند که خداوند همان حق آشکار است
زنان پلید براى مردان پلید و مردان پلید براى زنان پلیدند، و زنان پاک براى مردان پاک و مردان پاک براى زنان پاک‌اند. آنها از آنچه (تهمت زنا) در باره‌شان مى‌گویند برکنارند. براى آنها آمرزش و رزقى کریمانه خواهد بود
اى کسانى که ایمان آورده‌اید! به خانه‌هایى که خانه‌هاى شما نیست، [سرزده‌] داخل نشوید، تا آشنایى دهید و اجازه خواهید و بر اهل آن سلام کنید. این براى شما بهتر است، باشد که پند گیرید
و اگر در خانه کسى را نیافتید، داخل آن نشوید تا به شما اجازه داده شود و اگر به شما گفته شد: برگردید، برگردید، که آن براى شما پاکیزه‌تر است، و خدا به آنچه انجام مى‌دهید داناست
بر شما گناهى نیست که به خانه‌هاى غیر مسکونى [و اماکن عمومى‌] که کالایى در آن دارید داخل شوید، و خدا آنچه را عیان کنید و آنچه را نهان دارید مى‌داند
به مردان با ایمان بگو: دیده [از نامحرم‌] فرونهند و پاکدامنى خود را حفظ کنند، که این براى آنها پاکیزه‌تر است. همانا خدا به آنچه مى‌کنند آگاه است
و به زنان با ایمان بگو: دیدگان خود را [از نامحرم‌] فرو بندند و دامان خویش را حفظ کنند و زینت خود را جز آنچه نمایان است [مانند دست و صورت‌] آشکار نسازند، و باید روسرى‌هاى خود را بر سینه‌هاى خویش فرو اندازند و زینت و آرایش خود را آشکار نکنند جز براى شو
و زنان و مردان مجرد خود و بردگان و کنیزان درستکارتان را همسر دهید. اگر تنگدست باشند، خداوند آنها را به فضل خویش بى‌نیاز خواهد کرد، و خدا گشایشگر داناست
و کسانى که امکانات زناشویى نمى‌یابند، باید عفت بورزند تا خدا آنها را از کرم خویش بى‌نیاز گرداند. و از مملوکان شما، کسانى که خواستار مکاتبه [باز خرید] خویش هستند، اگر در آنها خیرى (توانایى) یافتید، قرار بازخرید آنها را بنویسید، و از مالى که خدا به شم
و البته به سوى شما آیاتى روشنگر، و سرگذشتى از کسانى که پیش از شما درگذشتند و موعظه‌اى براى اهل تقوا نازل کردیم
خدا نور آسمان‌ها و زمین است. مثل نور او (خصلت ایمان و هدایت) چون چراغدانى است که در آن چراغى و آن چراغ در شیشه‌اى است. آن شیشه گویى اخترى درخشان است که از درخت با برکت زیتونى که نه شرقى است و نه غربى [بلکه در وسط باغ آفتاب مى‌خورد] افروخته مى‌شود. رو
[آن نور هدایت‌] در خانه‌هایى است که خدا رخصت داده که ارجمندش دارند و نام خدا در آنها یاد شود. در آن خانه‌ها هر بامداد و شامگاه او را نیایش مى‌کنند
مردانى که نه تجارت و نه داد و ستدى آنها را از یاد خدا و برپا داشتن نماز و دادن زکات غافل نمى‌کند، و از روزى که دل‌ها و دیده‌ها در آن دگرگون مى‌شود بیم دارند
تا خدا بهتر از آنچه انجام داده‌اند به ایشان جزا دهد و از کرم خود افزونشان کند، و خدا هر کس را بخواهد بى‌حساب روزى مى‌دهد
و کسانى که کافر شدند، اعمالشان چون سرابى در بیابانى هموار است که تشنه آن را آب مى‌پندارد، تا چون بدان رسد مى‌بینید آن چیزى نبوده، و خدا را نزد آن مى‌یابد و جزاى او را به تمام مى‌دهد. و خدا سریع الحساب است
یا [اعمالشان‌] مانند تاریکى‌هایى در دریاى عمیق و پهناور است که موجى آن را مى‌پوشاند، و روى آن موجى دیگر است و بر فرازش ابرى است. ظلمت‌هایى است که بر روى یکدیگر قرار گرفته است. وقتى دستش را بیرون آورد ممکن نیست آن را ببیند. و هر که را خدا برایش نورى ق
آیا ندیده‌اى که هر که در آسمان‌ها و زمین است، و نیز مرغانى که در پروازند خداى را تسبیح مى‌گویند، همگى دعا و نیایش خود را مى‌دانند، و خدا به آنچه مى‌کنند آگاه است
و فرمانروایى آسمان‌ها و زمین از آن خداست و بازگشت [همه‌] به سوى خداست
آیا ندیده‌اى که خدا ابرهایى را مى‌راند، سپس میان اجزاى آن پیوند مى‌دهد، آن‌گاه ابرى انبوه پدید مى‌آورد، پس باران را مى‌بینى که از لاى‌به‌لاى آن بیرون مى‌آید؟ و از آسمان، از ابرهاى کوه پیکر که در آن است تگرگى نازل مى‌کند، و هر که را بخواهد با آن مى‌زن
خداست که شب و روز را جابه‌جا مى‌کند. به راستى در این [تبدیل‌] براى صاحبان بصیرت درس عبرتى است
و خداست که هر جنبنده‌اى را از آب آفرید. پس پاره‌اى از آنها بر روى شکم راه مى‌روند، و پاره‌اى از آنها بر روى دو پا و بعضى از آنها بر روى چهار پا راه مى‌روند. خدا هر چه بخواهد مى‌آفریند. بى‌تردید خدا بر هر چیزى تواناست
البته ما آیاتى روشنگر نازل کردیم، و خدا هر که را بخواهد به راه راست هدایت مى‌کند
و مى‌گویند: به خدا و رسول او ایمان آوردیم و فرمان بردیم، آن‌گاه دسته‌اى از ایشان پس از این [ادعا] باز مى‌گردند، و آنها مؤمن نیستند
و چون به سوى خدا و پیامبر او خوانده شوند تا میان آنها داورى کند، ناگاه دسته‌اى از آنها روى بر مى‌تابند
و اگر [در موارد نزاع‌] حکم به سود آنان باشد، مطیعانه به سوى او مى‌آیند
آیا در دل‌هایشان بیمارى است یا به شک افتاده‌اند، یا از آن مى‌ترسند که خدا و فرستاده‌اش به آنها ستم کنند؟ نه، بلکه خودشان ستمکارند
[اما] سخن مؤمنان، وقتى به سوى خدا و پیامبرش خوانده شوند تا میانشان داورى کند، تنها این است که مى‌گویند: شنیدیم و فرمان بردیم، و اینان همان رستگارانند
و هر که خدا و فرستاده‌ى او را فرمان برد و از خدا بترسد و از [مخالفت امرش‌] بپرهیزد، اینانند که کامیاب خواهند بود
و با سوگندهاى سخت خود قسم خوردند که اگر به آنها فرمان دهى، بى‌شک [براى جهاد] بیرون خواهند آمد. بگو: سوگند مخورید. اطاعتى نیکو و خالصانه [از پیامبر لازم‌] است البته خداوند به آنچه مى‌کنید آگاه است
بگو: اطاعت خدا کنید و پیامبر را فرمان برید، پس اگر روى برتابید، پیامبر مسئول چیزى است که بر او تکلیف شده و شما مسئول چیزى هستید که بدان تکلیف شده‌اید. اما اگر اطاعتش کنید، هدایت خواهید یافت. و بر پیامبر [حکمى‌] جز ابلاغ آشکار نیست
خدا به کسانى از شما که ایمان آورده و کارهاى شایسته کرده‌اند، وعده داده است که حتما آنها را در زمین جانشین کند، چنان که اسلافشان را جانشین کرد، و دینشان را که برایشان پسندیده، براى آنها استقرار بخشد و خوفشان را به ایمنى بدل سازد، آنان مرا عبادت مى‌کنن
و نماز را برپا کنید و زکات بدهید و پیامبر را فرمان برید تا مشمول رحمت شوید
گمان نکنید کسانى که کافر شدند، ناتوان کننده‌ى ما در زمین هستند، جایگاهشان آتش است، و بد سر انجامى است
اى کسانى که ایمان آورده‌اید! بردگان شما و کسانى از شما که به سن بلوغ نرسیده‌اند، باید در سه وقت از شما اجازه بگیرند: پیش از نماز صبح و هنگام ظهر که لباس از تن بیرون مى‌کنید و بعد از نماز عشا. این سه وقت، خلوت شماست. در غیر این مواقع، نه بر شما و نه ب
و چون کودکان شما به سن بلوغ رسیدند، باید همانند کسانى که پیش از ایشان [در همین شرایط] اجازه مى‌گرفتند، کسب اجازه کنند. خدا آیات خود را این گونه براى شما بیان مى‌کند، و خدا داناى حکیم است
و بر زنان از کار افتاده‌اى که امید زناشویى ندارند گناهى نیست که پوشش خود را کنار نهند، در صورتى که زینت نمایى نکنند، و عفت ورزیدن براى آنها بهتر است، و خدا شنواى داناست
بر نابینا و لنگ و بیمار و بر خودتان ایرادى نیست که از خانه‌هاى خود [و فرزندان و زنانتان‌] بخورید، یا از خانه‌هاى پدرانتان، یا خانه‌هاى مادرانتان، یا خانه‌هاى برادرانتان، یا خانه‌هاى خواهرانتان، یا خانه‌هاى عموهایتان، یا خانه‌هاى عمه‌هایتان، یا خانه‌
جز این نیست که مؤمنان [واقعى‌] کسانى هستند که به خدا و پیامبرش گرویده‌اند، و هنگامى که با پیامبر در کارى عمومى گرد آیند، جایى نمیروند مگر از او اجازه بگیرند. در حقیقت کسانى که از تو کسب اجازه مى‌کنند، آنانند که به خدا و پیامبرش ایمان دارند. پس چون بر
صدا کردن پیامبر را میان خود مانند صدا کردن [معمولى‌] یکدیگر قرار ندهید. خدا کسانى از شما را که در پناه یکدیگر دزدانه در مى‌روند خوب مى‌شناسد. پس کسانى که خلاف امر او مى‌کنند، باید بترسند که یا بلایى به ایشان برسد، یا عذابى دردناک
آگاه باشید که آنچه در آسمان‌ها و زمین است از آن خداست. به یقین مى‌داند شما در چه حالى هستید، و آگاه است از روزى که به سوى او بازگردانده مى‌شوند و آنها را از حقیقت آنچه انجام داده‌اند خبر مى‌دهد و خدا به هر چیزى داناست
پرخیر و پاینده است آن [خدایى‌] که بر بنده‌ى خود [کتاب‌] جدا کننده‌ى حق و باطل را نازل کرد تا براى جهانیان هشدار دهنده باشد
خدایى که فرمانروایى آسمان‌ها و زمین از آن اوست، و فرزندى اختیار نکرده و براى او شریکى در فرمانروایى نبوده است، و هر چیزى را آفریده و حد و اندازه‌اى براى آن تدبیر نموده است
و به جاى او خدایانى براى خود گرفتند که چیزى نمى‌آفرینند و خود آفریده مى‌شوند، و براى خود اختیار زیان و سودى ندارند، و اختیار مرگ و زندگى و تجدید حیات ندارند
و کسانى که کافر شدند، گفتند: این [کتاب‌]، جز دروغى که آن را بربافته، و گروهى دیگر او را بر آن یارى کرده‌اند، نیست. حقا که به جانب ستم و دروغ [بزرگى‌] رو آوردند
و گفتند: افسانه‌هاى پیشینیان است که به درخواست او برایش نوشته‌اند، و هر صبح و شام بر او خوانده مى‌شود. [تا حفظ کند
بگو: آن را کسى نازل کرده که راز نهان را در آسمان‌ها و زمین مى‌داند، و همو آمرزنده‌ى مهربان است
و گفتند: این چه پیامبرى است که غذا مى‌خورد و در بازارها راه مى‌رود؟! چرا فرشته‌اى به سوى او نازل نشده تا همراه وى هشدار دهنده باشد
یا گنجى به طرف او افکنده شود، یا باغى داشته باشد که از [بارو بر] آن بخورد. و ستمکاران گفتند: شما جز مردى افسون شده را پیروى نمى‌کنید
بنگر چگونه براى تو مثل‌ها زدند و گمراه شدند، در نتیجه نمى‌توانند راهى بیابند
پرخیر و پاینده است خدایى که اگر مى‌خواست، تو را بهتر از این مى‌داد باغ‌هایى که جویبارها از پاى درختانش روان است، و براى تو کاخ‌ها پدید مى‌آورد
[اینها بهانه است،] بلکه آنها رستاخیز را تکذیب کردند، و براى هر که رستاخیز را دروغ خواند، آتش افروخته آماده کرده‌ایم
چون دوزخ آنها را از فاصله‌اى دور ببیند، خشم و خروشى از آن مى‌شنوند
و چون آنها را در جاى تنگى از آن، زنجیر شده بیندازند، آن جا فریاد «وا هلاکا» سر مى‌دهند
امروز یک بار وا هلاکا مگویید و بسیار وا هلاکا بگویید
بگو: آیا این [عقوبت‌] بهتر است یا بهشت جاویدانى که به پرهیزکاران وعده داده شده، بهشتى که پاداش و محل بازگشت آنهاست
هر چه بخواهند در آنجا دارند و جاودانه در آنند، وعده‌ى تعهد شده‌اى است بر پروردگار تو
و روزى که آنها را با چیزهایى که به جاى خدا مى‌پرستند [از فرشتگان و انسان‌ها] محشور مى‌کند، سپس مى‌گوید: آیا شما این بندگان مرا گمراه کردید، یا آنها خود گمراه شدند
مى‌گویند: منزهى تو. ما را نسزد که جز تو دوستى براى خود بگیریم، ولى تو آنها و پدرانشان را برخوردار کردى تا این که یاد تو را فراموش کردند و قومى هلاک شده گشتند
قطعا [خدایانتان‌] آنچه را مى‌گویید دروغ خوانده‌اند، و اکنون نه مى‌توانید عذاب را از خود دفع کنید و نه خود را یارى نمایید، و هر که از شما ستم کند، عذابى سهمگین به او مى‌چشانیم
و پیش از تو پیامبران را نفرستادیم جز این که آنها نیز غذا مى‌خوردند و در بازارها راه مى‌رفتند، و ما شما [مردم‌] را وسیله آزمایش یکدیگر قرار داده‌ایم آیا صبورى مى‌کنید؟ و پروردگار تو بیناست
و کسانى که به لقاى ما امید ندارند گفتند: چرا فرشتگان بر ما نازل نشدند؟ یا پروردگارمان را نمى‌بینیم؟ راستى که آنها در باره‌ى خویشتن تکبر ورزیدند و طغیان کردند، طغیانى بزرگ
روزى که فرشتگان را ببینند، بشارتى در آن روز براى مجرمان نخواهد بود و [به التماس‌] مى‌گویند: ما را امان دهید و معاف دارید
و به سراغ اعمالى که کرده‌اند مى‌رویم و آن را چون گردى پراکنده بر باد مى‌دهیم
آن روز جایگاه اهل بهشت بهتر و استراحتگاهشان نیکوتر است
و روزى که آسمان با ابرهایش بشکافد و فرشتگان چنان که باید فرستاده شوند
آن روز فرمانروایى، واقعى و از آن [خداى‌] رحمان است و روزى است که بر کافران بسى دشوار خواهد بود
و روزى که ستمکار دست‌هاى خود را به دندان گزد و گوید: اى کاش با پیامبر راهى پیش مى‌گرفتم
اى واى بر من، کاش فلانى را دوست خود نگرفته بودم
همانا مرا از قرآن پس از آن که براى من آمده بود دور ساخت و شیطان همواره خوار کننده و فرو گذارنده‌ى انسان بوده است
و پیامبر گوید: پروردگارا! قوم من این قرآن را رها کردند
و این گونه براى هر پیامبرى دشمنى از میان مجرمان قرار دادیم، و همین بس که پروردگارت راهنما و یاور [تو] باشد
و کسانى که کافر شدند گفتند: چرا قرآن یکجا بر او نازل نشده است؟ این گونه [فرستادیم‌] تا دل تو را به وسیله آن استوار گردانیم و آن را به تدریج بر تو خواندیم
و براى تو هیچ مثلى نمى‌آورند مگر آن که [پاسخى‌] حق و تفسیرى نیکوتر برایت مى‌آوریم
کسانى که به رو افتاده به سوى جهنم رانده مى‌شوند، در بدترین جایگاه و بى‌راهه‌ترین راه قرار دارند
و به راستى ما به موسى کتاب آسمانى عطا کردیم و برادرش هارون را همراه او مددکارش کردیم
پس گفتیم: به سوى قومى بروید که آیات ما را تکذیب کردند پس ما آنان را به سختى هلاک نمودیم
و قوم نوح را آن‌گاه که پیامبران را تکذیب کردند غرقشان کردیم و آنها را براى مردم عبرتى ساختیم، و براى ستمکاران عذابى پر درد آماده کرده‌ایم
و نیز عادیان و ثمودیان و اصحاب رس و نسل‌هاى بسیارى را که میان این جماعت‌ها بودند [هلاک کردیم‌]
و براى همه آنان مثل‌ها زدیم و [چون پند نگرفتند] همه را به طور کامل نابود کردیم
و قطعا بر شهرى که باران بلا بر آن بارانده شد گذر کرده‌اند آیا آن را نمى‌دیدند؟ لکن آنها زنده شدن [خود] را باور نداشتند
و چون تو را ببینند، جز به ریشخندت نگیرند که آیا این همان کسى است که خدا او را به رسالت فرستاده است؟
چیزى نمانده بود که ما را از خدایانمان اگر بر آن‌ها ایستادگى نمى‌کردیم گمراه سازد. به زودى هنگامى که عذاب را ببینند خواهند دانست چه کسى گمراه‌تر است
آیا آن کس که هواى نفس خود را معبود خویش گرفته است دیدى؟ آیا تو ضامن او هستى
آیا گمان مى‌کنى که بیشترشان مى‌شنوند یا مى‌اندیشند؟ آنان جز مانند ستوران نیستند، بلکه گمراه‌ترند
آیا ننگریستى که پروردگارت چگونه سایه را امتداد داده است؟ و اگر مى‌خواست آن را ساکن قرار مى‌داد [که یکسره شب باشد]، آن‌گاه خورشید را نمایانگر آن قرار دادیم
سپس آن [سایه‌] را اندک اندک به سوى خود بازگرفتیم
و اوست کسى که شب را براى شما پوشش و خواب را استراحت و روز را [زمان‌] برخاستن [براى کسب و کار] قرار داد
و اوست آن کس که بادها را پیش از باران رحمتش بشارت دهنده فرستاد، و از آسمان آبى [پاک و] پاک کننده نازل کردیم
تا با آن زمین مرده را زنده کنیم و آن را به آفریده‌هاى خویش، چهارپایان و آدمیان بسیار بنوشانیم
و به راستى ما آن [آب‌] را در میان مردم گردانیدیم تا [به نعمت خدا] توجه کنند، اما بیشتر مردم سرباز زدند و جز ناسپاسى نکردند
و اگر مى‌خواستیم قطعا در هر شهرى هشدار دهنده‌اى بر مى‌انگیختیم [لیکن تأثیر نداشت‌]
پس از کافران اطاعت مکن و به وسیله قرآن با ایشان به جهادى بزرگ بپرداز
و اوست کسى که دو دریا را به هم پیوست، این یکى شیرین و گوارا و آن یکى شور و تلخ است، و میان آن دو مانع و حایل جدا کننده قرار داد [که همدیگر را دفع مى‌کنند
و اوست کسى که از آب بشرى آفرید و او را داراى پیوند نسبى و سببى گردانید، و پروردگار تو توانا بوده است
و غیر از خدا چیزى را مى‌پرستند که نه سودشان مى‌دهد و نه زیانشان مى‌رساند، و کافر همواره بر ضد پروردگار خود پشتیبان [باطل‌] است
و تو را جز بشارت دهنده و بیم رسان نفرستادیم
بگو: من بر این رسالت اجرى از شما طلب نمى‌کنم مگر کسى که بخواهد راهى به سوى پروردگار خود در پیش گیرد [که همین مزد من است‌]
و بر آن زنده که نمى‌میرد توکل کن و به ستایش او تسبیح گوى و همین بس که او به گناهان بندگانش آگاه است
همان کسى که آسمان‌ها و زمین و آنچه را که میان آن دو است، در شش روز آفرید، آن گاه به عرش پرداخت. او رحمن است. [حقیقت حال را] از او بپرس که باخبر است
و چون به آنها گفته شود: خداى رحمان را سجده کنید، مى‌گویند: رحمان چیست؟ آیا آن را که تو به ما فرمان مى‌دهى سجده کنیم؟! و [دعوت تو] بر نفرتشان مى‌افزاید
پرخیر و پاینده است آن کسى که در آسمان برج‌هایى نهاد، و در آن چراغى و ماهى تابان قرار داد
و اوست که شب و روز را از پى هم قرار داد، براى هر کس که بخواهد پند گیرد یا سپاسگزار باشد
و بندگان خداى رحمان کسانى‌اند که روى زمین به فروتنى راه مى‌روند، و چون جاهلان [به ناروا] خطابشان کنند، سلام گویند [و در گذرند]
و آنانند که شب را در حال سجده و قیام به روز آورند
و کسانى‌اند که مى‌گویند: پروردگار ما! عذاب جهنم را از ما بگردان که عذابش سخت و دائمى است
به راستى آن بد قرارگاه و جایگاهى است
و کسانى‌اند که چون انفاق و هزینه کنند، نه زیاده‌روى مى‌کنند و نه خست مى‌ورزند، و میان این دو به راه اعتدال باشند
و کسانى‌اند که با خدا معبود دیگرى نخوانند، و کسى را که خدا [خونش را] حرام کرده جز به حق نکشند، و زنا نکنند. و هر کس چنین کند عقوبت [گناه خود] را خواهد دید
براى او در روز قیامت عذاب دو چندان مى‌شود و تا ابد با خوارى در آن مى‌ماند
مگر کسى که توبه کند و ایمان آورد و کار شایسته کند. پس آنانند که خدا بدى‌هاشان را به حسنات تبدیل مى‌کند، و خدا آمرزنده‌ى مهربان است
و هر کس توبه کند و کار شایسته انجام دهد، به طور نیکو به سوى خدا باز مى‌گردد
و کسانى‌اند که گواهى دروغ نمى‌دهند و چون بر ناپسندى بگذرند کریمانه عبور مى‌کنند [و آلوده نمى‌شوند]
و کسانى‌اند که چون به آیات پروردگارشان تذکر داده شوند، کر و کور بر آن نیفتند
و کسانى‌اند که مى‌گویند: پروردگارا! به ما از همسران و فرزندانمان آن ده که مایه روشنى چشمان ما باشد، و ما را پیشواى پرهیزکاران گردان
اینانند که به پاس آن که صبر کردند غرفه بهشت را پاداش مى‌گیرند و در آن جا با سلام و درود مواجه مى‌شوند
در آن جا جاودانه خواهند ماند. چه خوش قرارگاه و مقامى است
بگو: اگر دعا و عبادت شما نباشد، پروردگارم هیچ اعتنایى به شما نمى‌کند، شما [آیات خدا و پیامبران را] تکذیب کردید، پس به زودى [کیفر آن‌] دامنگیر و ملازم شما خواهد شد
طا، سین، میم
این آیات کتاب روشنگر است
شاید تو از این که مشرکان ایمان نمى‌آورند جان خود را هلاک سازى
اگر بخواهیم، معجزه‌اى از آسمان بر آنها نازل مى‌کنیم تا در برابر آن خاضعانه گردن نهند
و هیچ تذکر جدیدى از سوى خداى رحمان برایشان نمى‌آید جز این که از آن روى بر مى‌تابند
همانا [آن را] تکذیب کردند، پس به زودى اخبار آنچه مسخره‌اش مى‌کردند بدیشان خواهد رسید
آیا به زمین ننگریستند که چه بسیار از گونه‌هاى گیاهان زیبا در آن رویاندیم
قطعا در این [رویاندن‌] عبرتى است ولى بیشترشان مؤمن نیستند
و حقا پروردگار تو همان شکست ناپذیر مهربان است
و [یاد کن‌] هنگامى را که پروردگارت موسى را ندا داد که به سوى قوم ستمکار بیا
[به سوى‌] قوم فرعون. آیا [از کفر و سرکشى‌] نمى‌پرهیزند
گفت: پروردگارا! خوف آن دارم که تکذیبم کنند
و سینه‌ام تنگ مى‌شود و زبانم [به گفتار] روان نیست. پس به هارون [نیز پیام‌] فرست
و آنان بر گردن من خونى دارند، پس مى‌ترسم مرا بکشند
گفت: نه، چنین نیست، [تو و هارون‌] آیات ما را [براى آنها] ببرید که ما همراه شما شنونده‌ایم
پس به سوى فرعون بیایید [من آنجا حاضرم‌] و بگویید: ما فرستاده‌ى پروردگار جهانیانیم
که فرزندان اسرائیل را با ما بفرست
فرعون گفت: آیا تو را از کودکى در میان خود بزرگ نکردیم، و سالیانى از عمرت را در میان ما نبودى
و آن کرده‌ى خویش را کردى [و کسى را کشتى‌] در حالى که تو از ناسپاسان بودى. کودکى. لبثت (لبث): توقف کردى، ماندى. فینا: در میان ما. عمرک: عمرت. سنین جمع سنة: سالها. فعلت فعلتک: انجام دادى آن کارت را، کار خود را کردى. کافر: کفران کننده، ناشکر
گفت: آن را هنگامى مرتکب شدم که از ناآگاهان بودم [نمى‌دانستم مشتى سبب قتل است‌]
و چون از شما ترسیدم گریختم، پس پروردگارم به من داورى و دانش داد و مرا از پیامبران قرار داد
و آن هم نعمتى است که بر من منت مى‌نهى که فرزندان اسرائیل را بنده‌ى خود ساخته‌اى
فرعون گفت: رب العالمین چیست
گفت: او پروردگار آسمان‌ها و زمین و پدیده‌هاى میان آن دو است، اگر اهل یقین باشید
فرعون به اطرافیان خود گفت: آیا نمى‌شنوید [چه مى‌گوید]
[موسى دوباره‌] گفت: پروردگار شما و پروردگار پدران پیشین شماست
گفت: واقعا این پیامبرى که به سوى شما فرستاده شده دیوانه است
موسى گفت: اوست پروردگار مشرق و مغرب و آنچه میان آنهاست، اگر تعقل کنید
گفت: اگر خدایى غیر از من اختیار کنى، قطعا تو را از زندانیان قرار مى‌دهم
گفت: حتى اگر براى تو حجتى روشن بیاوریم
گفت: آن را بیاور اگر راست مى‌گویى
پس عصاى خود بیفکند و در دم اژدهایى هویدا گشت
و دستش را بیرون کشید و به ناگاه آن براى تماشاگران درخشان گشت
فرعون به سران قومش که اطراف او بودند گفت: واقعا این ساحرى بسیار داناست
مى‌خواهد با سحر خود شما را از سرزمینتان بیرون کند، اکنون چه رأى مى‌دهید
گفتند: [تصمیم در باره‌ى‌] او و برادرش را تأخیر بینداز و مأموران جمع‌آورى را به شهرها بفرست
تا هر ساحر ماهرى را نزد تو بیاورند
پس ساحران براى موعد روزى معین گردآورى شدند
و به مردم گفته شد: آیا شما هم [در این صحنه‌] فراهم مى‌آیید
تا شاید ما از جادوگران پیروى کنیم اگر آنان پیروز شدند
و چون ساحران آمدند به فرعون گفتند: آیا واقعا براى ما مزدى خواهد بود اگر ما غالب آییم
گفت: آرى و حتما در این صورت از مقربان خواهید شد
موسى به آنها گفت: آنچه افکندنى هستید بیفکنید
پس ریسمان‌ها و چوبدستى‌هایشان را انداختند و گفتند: به عزت فرعون که ما حتما پیروزیم
پس موسى عصایش را انداخت و در دم هر چه را به صورت غیر واقعى ساخته بودند مى‌بلعید
پس ساحران به حالت سجده افتادند
گفتند: به پروردگار عالمیان ایمان آوردیم
پروردگار موسى و هارون
گفت: آیا پیش از آن که به شما اجازه دهم به او ایمان آوردید؟ قطعا او همان بزرگ شماست که به شما سحر آموخته است، پس به زودى خواهید دانست. حتما دست‌ها و پاهاى شما را به عکس یکدیگر خواهم برید و همه‌تان را به دار خواهم آویخت
گفتند: باکى نیست، ما به سوى پروردگار خود باز مى‌گردیم
ما امید داریم که پروردگار ما گناهانمان را بر ما ببخشاید، چرا که ما اولین مؤمنان شدیم
و به موسى وحى کردیم که بندگان مرا شبانه حرکت ده، که شما مورد تعقیب هستید
پس فرعون مأموران جمع‌آورى را به شهرها فرستاد
[و گفت:] همانا اینها عده‌اى ناچیزند
و راستى آنها ما را به خشم آورده‌اند
و ما همگى آماده‌ى پیکار هستیم
پس ما آنها را از باغ‌ها و چشمه‌سارها بیرون کردیم
و از گنج‌ها و اقامتگاه‌هاى نیکو
بدین‌سان بنى اسرائیل را وارث آنها کردیم
پس هنگام برآمدن آفتاب از پى آنها رسیدند
و چون دو گروه همدیگر را دیدند، یاران موسى گفتند: ما قطعا گرفتار خواهیم شد
گفت: چنین نیست، بى‌تردید پروردگارم با من است و به زودى هدایتم خواهد کرد
آن‌گاه به موسى وحى کردیم که با عصاى خود بر دریا بزن. پس از هم شکافت و هر قسمت آن چون کوهى عظیم گردید
و گروه دیگر (فرعونیان) را به آن جا نزدیک کردیم
و موسى و همه همراهانش را نجات دادیم
سپس گروه دیگر را غرق کردیم
مسلما در این [واقعه‌] عبرتى بود ولى بیشترشان مؤمن نبودند
و قطعا پروردگار تو شکست‌ناپذیر مهربان است
و بر آنان خبر مهم ابراهیم را بخوان
آن‌گاه که به پدر خود و قومش گفت: چه مى‌پرستید
گفتند: بت‌هایى را مى‌پرستیم و همواره ملازم عبادت آنهاییم
گفت: آیا وقتى آنها را مى‌خوانید از شما مى‌شنوند
یا به شما سود و زیان مى‌رسانند
گفتند: [نه‌]، بلکه پدران خود را یافتیم که چنین مى‌کردند
گفت: آیا در آنچه مى‌پرستیده‌اید تأمل کرده‌اید
شما و نیاکان گذشته شما
آن [معبود] ها دشمنان منند، مگر پروردگار جهانیان [که ولى من است‌]
همان کسى که مرا آفریده و او هدایتم مى‌کند
و کسى که او مرا اطعام مى‌کند و آبم مى‌دهد
و چون بیمار شوم او مرا شفا مى‌دهد
و کسى که مرا مى‌میراند و سپس زنده‌ام مى‌کند
و کسى که امید دارم روز جزا خطایم را بر من ببخشاید
پروردگارا! مرا حکمتى عطا کن و مرا به نیکان ملحق گردان
و براى من در میان آیندگان زبان صدق و ثناگو قرار ده
و مرا از وارثان بهشت پرنعمت گردان
و بر پدرم ببخشاى که او از گمراهان بود
و روزى که [مردم‌] برانگیخته مى‌شوند مرا خوار مگردان
روزى که نه مال سود مى‌دهد و نه فرزندان
مگر کسى که با دلى [پاک و] سالم به سوى خدا بیاید
و [آن روز] بهشت براى پرهیزکاران نزدیک آورده شود
و جهنم براى گمراهان نمایان شود
و به آنها گفته شود: کجایند آنچه عبادت مى‌کردید
[معبودانى‌] غیر از خدا؟ آیا یاریتان مى‌کنند یا خود را یارى مى‌دهند
پس آنها و همه گمراهان به حالت سرنگون در آن [آتش‌] افکنده شوند
و نیز همه سپاهیان ابلیس
آنها در آن جا در حالى که با یکدیگر ستیزه مى‌کنند گویند
سوگند به خدا که ما در گمراهى آشکارى بودیم
آن‌گاه که شما [معبودان‌] را با پروردگار جهانیان برابر مى‌داشتیم
و ما را جز مجرمان گمراه نکردند
و اکنون ما را هیچ شفیعى نیست
و نه دوست مهربانى
اى کاش ما را برگشتى بود تا از مؤمنان مى‌شدیم
حقا در این [سرنوشت‌] درس عبرتى است، ولى اکثر آنان مؤمن نبودند
و به راستى پروردگار تو شکست ناپذیر مهربان است
قوم نوح، پیامبران را تکذیب کردند
آن زمان که برادرشان نوح به آنها گفت: آیا [از خدا] پروا نمى‌کنید
من براى شما فرستاده‌اى امین هستم
پس از خدا بترسید و مرا اطاعت کنید
و بر این [رسالت‌] اجرى از شما طلب نمى‌کنم اجر من جز بر پروردگار جهانیان نیست
پس از خدا پروا کنید و مرا فرمان برید
گفتند: آیا به تو ایمان بیاوریم و حال آن که فرومایگان از تو پیروى کرده‌اند
نوح گفت: مرا بدانچه آنها مى‌کردند چه دانشى است
حسابشان جز بر پروردگار من نیست، اگر مى‌فهمیدید
و من طرد کننده‌ى مؤمنان نیستم
من صرفا هشدار دهنده‌اى آشکار هستم
گفتند: اى نوح! اگر دست برندارى، قطعا از جمله سنگسار شدگان خواهى شد
گفت: پروردگارا! قوم من مرا تکذیب کردند
پس میان من و آنها فیصله ده، و من و مؤمنان همراه مرا نجات بخش
پس او و هر که را در آن کشتى پر شده با او بود نجات دادیم
سپس بعد از آنها بازماندگان را غرق کردیم
قطعا در این [ماجرا] درس عبرتى بود ولى اکثرشان مؤمن نبودند
و همانا پروردگار توست که تواناى مهربان است
عادیان پیامبران را تکذیب کردند
آن‌گاه که برادرشان هود به آنها گفت: آیا [از خدا] پروا نمى‌دارید
من براى شما فرستاده‌اى امین هستم
پس از خدا پروا کنید و مرا فرمان برید
و بر این [رسالت‌] اجرى از شما طلب نمى‌کنم، اجر من جز بر پروردگار جهانیان نیست
آیا بر هر بلندى [بنا و] نشانه‌اى از سر بازیچه مى‌سازید
و کاخ‌هاى استوار مى‌گیرید که گویا همیشه خواهید ماند
و وقتى کسى را عقوبت مى‌کنید جبارانه عقوبت مى‌کنید
پس از خدا پروا دارید و مرا فرمان برید
و بترسید از آن کس که شما را با آنچه [خود] مى‌دانید یارى داد
شما را به دادن چهارپایان و پسران مدد کرد
و به باغ‌ها و چشمه‌ساران
من از عذاب روزى هولناک بر شما مى‌ترسم
گفتند: براى ما یکسان است، خواه ما را اندرز دهى یا اندرز ندهى، [ایمان نخواهیم آورد]
[گفتند] این جز شیوه‌ى پیشینیان نیست
و ما عذاب نخواهیم شد
پس تکذیبش کردند و هلاکشان کردیم. قطعا در این [ماجرا] درس عبرتى است و اکثر آنان مؤمن نبودند
و به راستى پروردگار تو تواناى مهربان است
ثمودیان پیامبران را تکذیب کردند
آن‌گاه که برادرشان صالح به آنها گفت: آیا [از خدا] پروا نمى‌کنید
من براى شما فرستاده‌اى امین هستم
پس از خدا پروا کنید و از من فرمان برید
و بر این [رسالت‌] اجرى از شما طلب نمى‌کنم، اجر من جز بر پروردگار جهانیان نیست
آیا [مى‌پندارید که‌] شما را در این نعمت‌هایى که این جاست آسوده رها مى‌کنند
در این باغ‌ها و چشمه ساران
و کشتزارها و نخل‌ها که میوه‌هایشان لطیف است
و براى خود از کوه‌ها ماهرانه و سرمستانه خانه‌هایى مى‌تراشید
پس از خدا پروا کنید و از من فرمان برید
و فرمان مسرفان را اطاعت نکنید
همانها که در زمین فساد مى‌کنند و اصلاح نمى‌کنند
گفتند: جز این نیست که تو از سحر شدگانى
تو جز بشرى مانند ما نیستى معجزه‌اى بیاور اگر راست مى‌گویى
گفت: این ماده شترى است که یک روز نوبت آب حق او، و یک روز معین حق شماست
و به آن گزندى نرسانید که عذاب روزى هولناک شما را فرا گیرد
پس آن را پى کردند و پشیمان گشتند
آنگاه آنها را عذاب در گرفت قطعا در این [ماجرا] عبرتى است و اکثر آنان مؤمن نبودند
و به راستى پروردگار تو شکست‌ناپذیر مهربان است
قوم لوط فرستادگان را تکذیب کردند
آن‌گاه که برادرشان لوط به آنها گفت: آیا [از خدا] پروا نمى‌کنید
من براى شما فرستاده‌اى امین هستم
پس از خدا پروا کنید و از من فرمان برید
و بر این [رسالت‌] اجرى از شما طلب نمى‌کنم اجر من جز بر پروردگار جهانیان نیست
آیا از میان جهانیان با مردها در مى‌آمیزید
و همسرانى را که پروردگارتان براى شما آفریده وا مى‌گذارید؟ بلکه شما مردمى تجاوز کارید
گفتند: اى لوط! اگر دست بر ندارى، قطعا [از شهر] اخراج خواهى شد
گفت: به راستى من از مخالفان عمل شمایم
پروردگارا! من و کسان مرا از آنچه مى‌کنند نجات بخش
پس او و کسانش را همگى نجات دادیم
جز پیرزنى که در میان بازماندگان بود
سپس دیگران را سخت هلاک کردیم
و باران [عذاب‌] بر ایشان باراندیم و باران انذار شدگان، بد بارانى است
قطعا در این [عقوبت‌] عبرتى است و اکثر آنان مؤمن نبودند
و به راستى پروردگار تو شکست‌ناپذیر مهربان است
اهل «ایکه» فرستادگان را تکذیب کردند
آنگاه که شعیب به آنان گفت: آیا [از خدا] پروا نمى‌کنید
من براى شما فرستاده‌اى امین هستم
پس از خدا پروا کنید و از من فرمان برید
و بر این [رسالت‌] اجرى از شما طلب نمى‌کنم اجر من جز بر پروردگار جهانیان نیست
پیمانه را تمام دهید و از کم فروشان مباشید
و با ترازوى درست بسنجید
و اجناس مردم را کم ندهید و در زمین سر به فساد بر ندارید
و از [نافرمانى‌] کسى که شما و نسل‌هاى گذشته را آفرید پروا کنید
گفتند: جز این نیست که تو از سحر شدگانى
و تو جز بشرى مانند ما نیستى و بى‌شک تو را از دروغگویان مى‌دانیم
پس قطعه‌اى از آسمان بر سر ما بیفکن اگر از راستگویانى
شعیب گفت: پروردگارم به آنچه مى‌کنید داناتر است
پس او را تکذیب کردند و عذاب روز ابر [آتشبار] آنها را بگرفت. به راستى که آن، عذاب روزى بزرگ بود
قطعا در این [عقوبت‌] درس عبرتى است و بیشتر آنان مؤمن نبودند
و همانا پروردگار تو شکست ناپذیر مهربان است
و به راستى که این [قرآن‌] نازل شده‌ى پروردگار جهانیان است
روح الامین آن را نازل کرده است
بر قلب تو، تا از بیم دهندگان باشى
به زبان عربى روشن
و قطعا [توصیف‌] آن در نوشته‌هاى پیشینیان آمده است
آیا این براى آنها دلیل و نشانه نیست که علماى بنى اسرائیل آن را مى‌دانند [و مى‌شناسند]
و اگر آن را بر برخى از غیر عرب‌ها نازل مى‌کردیم
و آن را برایشان مى‌خواند به آن ایمان نمى‌آوردند
بدین سان قرآن را در دل‌هاى گناهکاران راه دادیم [تا حجت تمام شود]
[اما] به آن ایمان نمى‌آورند تا وقتى که عذاب پردرد را ببینند
که به طور ناگهانى به سراغشان بیاید در حالى که توجه ندارند
[و در آن هنگام‌] مى‌گویند: آیا ما را مهلتى داده خواهد شد
آیا به عذاب ما عجله مى‌کنند
به ما بگو که اگر سالیانى آنها را از زندگى برخوردار کنیم
آن‌گاه عذاب موعود بر سرشان بیاید
آنچه از زندگى برخوردار شده بودند چه [عذابى را] از آنها دفع خواهد کرد
و [اهل‌] هیچ شهرى را هلاک نکردیم مگر این که براى آنها هشدار دهندگانى بود
تا آنان را تذکر دهند، و ما ستمکار نبوده‌ایم [که اتمام حجت نکنیم‌]
و آن [قرآن‌] را شیاطین نازل نکرده‌اند
و آنها را نسزد و نمى‌توانند
بى‌تردید آنها از شنیدن [وحى‌] منع شده‌اند
پس با خدا معبودى دیگر مخوان که از عذاب شدگان مى‌گردى
و خویشان نزدیک را هشدار ده
و براى آن مؤمنانى که تو را پیروى کرده‌اند بال [محبت‌] بگستر
و اگر تو را نافرمانى کردند بگو: من از آنچه مى‌کنید بیزارم
و بر [خداى‌] عزیز مهربان توکل کن
خدایى که چون [به عبادت‌] بر مى‌خیزى تو را مى‌بیند
و حرکت تو را در میان سجده کنندگان [مى‌بیند]
او همان شنواى داناست
آیا شما را خبر دهم که شیاطین بر چه کسى نازل مى‌شوند
بر هر دروغزن گناهکار نازل مى‌شوند
شنیده‌هاى [خویش‌] را القا مى‌کنند و بیشترشان دروغگویند
و شاعران را گمراهان پیروى مى‌کنند
آیا ندیده‌اى که آنان در هر وادى [از افکار خیالى‌] سرگردانند
و آنان چیزهایى مى‌گویند که انجام نمى‌دهند
مگر کسانى که ایمان آورده، کارهاى شایسته نموده، خدا را بسیار یاد کردند و پس از ستم دیدن به دفاع و نصرت خواهى برخاستند. و کسانى که ستم کردند به زودى خواهند دانست به کدام بازگشتگاهى بر مى‌گردند
طا، سین. این آیات قرآن و کتاب روشنگر است
که هدایت و بشارتى براى مؤمنان است
همانان که نماز برپا مى‌دارند و زکات مى‌دهند و ایشان به آخرت یقین دارند
بى‌تردید کسانى که به آخرت ایمان نمى‌آورند کارهایشان را در نظرشان آراسته‌ایم، از این رو ایشان سرگشته‌اند
آنان کسانى‌اند که عذاب سختى برایشان خواهد بود و در آخرت از همه زیانکارترند
و حقا این قرآن از سوى حکیمى دانا بر تو القا مى‌شود
[یاد آر] هنگامى را که موسى به خانواده‌ى خود گفت: من آتشى دیدم، به زودى براى شما خبرى از آن خواهم آورد یا شعله آتشى براى شما مى‌آورم تا گرم شوید
چون نزد آن آمد، ندایى برخاست که: مبارک باد آن که در آتش است و آن که در اطراف آن است (موسى و فرشتگان)، و منزه است خدا پروردگار جهانیان
اى موسى! این منم خداى شکست ناپذیر حکیم
و عصایت را بیفکن. پس چون دیدش همانند مارى [به سرعت‌] مى‌خزد، پشت کرده گریخت و به عقب خود نگاه نکرد. [خطاب شد:] اى موسى! مترس که رسولان نزد من نمى‌ترسند
مگر کسى که ستم کند، آن‌گاه بدى را به نیکى تبدیل نماید، پس البته من آمرزنده‌ى مهربانم
و دستت را در گریبانت کن تا بى‌هیچ عیبى، سفید و درخشان بیرون آید، [این‌] در زمره‌ى معجزات نه گانه‌اى است [که تو با آنها] به سوى فرعون و قومش [فرستاده مى‌شوى‌] همانا آنان قومى فاسقند
پس هنگامى که آیات ما روشنگرانه به سویشان آمد، گفتند: این سحرى آشکار است
و با آن که باطنشان بدان یقین داشت، از روى ظلم و تکبر آن را انکار کردند. پس ببین عاقبت مفسدان چگونه شد
و به راستى به داود و سلیمان دانشى عطا کردیم، و گفتند: ستایش خدایى را که ما را بر بسیارى از بندگان مؤمنش برترى داده است
و سلیمان وارث داود شد، و گفت: اى مردم! ما زبان پرندگان را تعلیم یافته‌ایم و از هر چیزى [بهره‌اى‌] داده شده‌ایم. راستى این همان تفضل آشکار است
و براى سلیمان سپاهیانش از جن و انس و پرندگان گردآورى شدند تا آنها یک جا جمع شوند [و در اختیار باشند]
تا آن‌گاه که به وادى مورچگان رسیدند، مورچه‌اى گفت: اى مورچگان! به خانه‌هایتان داخل شوید، مبادا سلیمان و سپاهیانش بدون توجه شما را پایمال کنند
سلیمان از گفتار او تبسمى کرد و خندید و گفت: پروردگارا! مرا بر آن دار تا نعمتى را که به من و پدر و مادرم ارزانى داشته‌اى شکر کنم و عمل صالحى که مى‌پسندى انجام دهم، و مرا به رحمت خویش در جمع بندگان شایسته‌ات در آور
و جویاى حال پرندگان شد و گفت: چرا من هدهد را نمى‌بینم؟ آیا از غایبان است
حتما او را به عذابى سخت عذاب مى‌کنم یا سرش را مى‌برم، مگر آن که دلیل روشنى براى من بیاورد
پس دیرى نپایید که [هدهد آمد و] گفت: به چیزى دست یافته‌ام که تو به آن دست نیافته‌اى، و از سرزمین سبا براى تو خبر یقینى آورده‌ام
من [آن جا] زنى را یافتم که بر آنها سلطنت مى‌کند و از هر نعمتى به او داده شده است و تختى بزرگ دارد
او و قومش را چنین یافتم که به جاى خدا براى خورشید سجده مى‌کنند، و شیطان اعمالشان را براى آنها آراسته و آنها را از راه [راست‌] بازداشته است، از این رو آنها هدایت نمى‌یابند
[کار شیطان این بود] که آنها سجده نکنند براى خدایى که پنهانى‌ها را در آسمان‌ها و زمین بیرون مى‌آورد و آنچه را که نهان مى‌دارید یا عیان مى‌سازید مى‌داند
خداوندى که هیچ خدایى جز او نیست، صاحب عرش بزرگ است
[سلیمان‌] گفت: خواهیم دید آیا راست گفته‌اى یا از دروغگویان بوده‌اى
این نامه مرا ببر و به طرف آنها بیفکن، آن‌گاه از آنها دور شو و بنگر چه پاسخ مى‌دهند
[ملکه سبا] گفت: اى سران کشور! نامه‌اى ارجمند به سوى من انداخته شده است
که آن از طرف سلیمان و به نام خداوند هستى بخش مهربان است
[و در آن آمده است‌] که بر من برترى مجویید و مطیعانه به سوى من آیید
گفت: اى سران قوم! نظر خود را در این امر به من بگویید که من [تاکنون‌] بى‌حضور شما تصمیم قطعى نگرفته‌ام
گفتند: ما صاحبان قدرت و سخت جنگاوریم و اختیار کار با توست، پس بنگر چه فرمان مى‌دهى
[ملکه‌] گفت: پادشاهان چون به شهرى در آیند، آن را تباه و عزیزانش را خوار مى‌گردانند و این گونه عمل مى‌کنند
و اینک من هدیه‌اى به سویشان مى‌فرستم و منتظر مى‌مانم که فرستادگان با چه [پاسخى‌] باز مى‌گردند
و چون [فرستاده‌] نزد سلیمان آمد، گفت: آیا مرا به مال مدد مى‌دهید؟ آنچه خدا به من عطا کرده بهتر است از آنچه به شما داده است. بلکه شما به هدیه‌تان دلخوشید
[اکنون‌] به سوى آنها بازگرد که قطعا سپاهیانى برسرشان مى‌آوریم که در برابر آنها تاب ایستادگى نداشته باشند و از آن دیار به خوارى و زبونى بیرونشان مى‌کنیم
[سپس‌] گفت: اى سرکردگان! کدام یک از شما تخت او را پیش از آن که به حالت تسلیم نزد من آیند برایم مى‌آورد
عفریتى از جن گفت: من آن را پیش از آن که از جایت برخیزى نزد تو حاضر مى‌کنم، و من بر این توانا و امینم
کسى که نزد او علمى از کتاب بود، گفت: من آن را پیش از آن که چشم خود را بر هم زنى نزد تو مى‌آورم. پس چون سلیمان آن تخت را نزد خود حاضر دید، گفت: این از فضل پروردگار من است، تا مرا بیازماید که آیا سپاس مى‌گزارم یا ناسپاسى مى‌کنم و هر که سپاس گزارد تنها
گفت: تخت ملکه را برایش ناشناس سازید تا ببینیم آیا پى مى‌برد یا از آنهاست که پى نمى‌برند
پس وقتى ملکه آمد بدو گفته شد: آیا تخت تو همین گونه است؟ گفت: گویا این خود آن است، و ما پیش از این هم [به قدرت سلیمان‌] واقف شده بودیم و تسلیم بوده‌ایم
و او را آنچه به جاى خدا مى‌پرستید [از ایمان به خدا] بازداشته بود، همانا او از گروه کافران بود
به او گفته شد: وارد کاخ شو. پس چون آن را دید، پنداشت نهر آبى است، و جامه از دو ساق خویش بالا زد [تا از آب بگذرد] سلیمان گفت: این کاخى صیقلى شده از بلورهاست. [ملکه‌] گفت: پروردگارا! من به خود ستم کردم و اینک با سلیمان تسلیم خداوند، پروردگار جهانیان شد
و به راستى به سوى ثمود برادرشان صالح را فرستادیم که خدا را بپرستید اما آنها دو گروه شدند و به خصومت برخاستند
گفت: اى قوم من! چرا پیش از رحمت، خواهان شتاب در عذابید؟ چرا از خدا طلب آمرزش نمى‌کنید تا مورد رحمت قرار گیرید
گفتند: ما تو و هر که را با توست به فال بد گرفته‌ایم. گفت: فال [نیک و بد] شما نزد خداست، بلکه شما مردمى هستید که امتحان مى‌شوید
و در آن شهر، نه دسته بودند که در آن سرزمین فساد مى‌کردند و به اصلاح نمى‌پرداختند
گفتند: بیایید به نام خدا هم قسم شوید که حتما به «صالح» و کسانش شبیخون مى‌زنیم، سپس به خونخواه وى [به دروغ‌] خواهیم گفت: ما در محل قتل کسانش حاضر نبودیم و ما قطعا راست مى‌گوییم
و نیرنگى طرح کردند و ما نیز نیرنگى تدبیر کردیم و خبر نداشتند
پس بنگر که عاقبت نیرنگشان چگونه شد، که ما آنها و قومشان را همگى هلاک کردیم
و این هم خانه‌هاى خالى آنهاست به سزاى ظلمى که کردند. قطعا در این [امر] براى مردمى که بدانند عبرتى است
و کسانى را که ایمان آورده و پرهیزکارى مى‌کردند نجات دادیم
و [یاد کن‌] لوط را که چون به قوم خود گفت: آیا به فحشا روى مى‌آورید در حالى که [نتایج شوم آن را] مى‌بینید
آیا شما به جاى زنان، از روى شهوت به سراغ مردان مى‌آیید؟ بلکه شما مردمى جهالت پیشه‌اید
ولى پاسخ قومش غیر از این نبود که گفتند: خاندان لوط را از شهرتان بیرون کنید که آنها مردمى هستند که پاکى مى‌ورزند [و مقدس مآبند]
پس او و خانواده‌اش را نجات دادیم، جز زنش را که مقدر کردیم از بازماندگان باشد
و باران [عذاب‌] برایشان باراندیم و باران بیم داده شدگان، بد بارانى است
بگو: سپاس براى خداست، و سلام بر آن بندگانش که برگزیده است. آیا خدا بهتر است یا آنچه [با او] شریک مى‌کنند
یا آن کس که آسمان‌ها و زمین را خلق کرد و براى شما آبى از آسمان نازل نمود، سپس به وسیله آن باغ‌هاى با شکوهى رویانیدیم که رویانیدن درختانش کار شما نبود؟ آیا با این خداوند خدایى است؟ بلکه آنها گروهى هستند که [از حق‌] عدول مى‌کنند
یا آن که زمین را قرارگاه کرد و در آن نهرها پدید آورد و براى آن کوه‌هاى استوار قرار داد و میان دو دریا حایلى گذاشت؟ آیا با این خداوند خدایى است؟ بلکه بیشترشان نمى‌دانند
یا کیست که درمانده را، چون وى را بخواند اجابت مى‌کند و گرفتارى را برطرف مى‌سازد و شما را در زمین جانشین مى‌کند؟ آیا با این خداوند خدایى است؟ چه کم متذکر مى‌شوید
یا کیست که شما را در تاریکى‌هاى صحرا و دریا هدایت مى‌کند و کیست که پیشاپیش باران رحمتش، بادها را به مژده مى‌فرستد؟ آیا با این خداوند خدایى است؟ خداوند فراتر از چیزى است که با او شریک مى‌کنند
یا آن کس که خلقت را آغاز مى‌کند و سپس آن را برمى‌گرداند و آن کس که از آسمان و زمین به شما روزى مى‌دهد؟ آیا با این خداوند خدایى است؟ بگو: برهان خویش را بیاورید اگر راست مى‌گویید
بگو: جز خدا، هر که در آسمان‌ها و زمین است غیب نمى‌داند و نمى‌دانند کى برانگیخته مى‌شوند
بلکه علم آنها در باره‌ى آخرت به پایان رسیده [که آن را انکار مى‌کنند]؟ بلکه ایشان در [اصل‌] آن تردید دارند. بلکه آنها در آن زمینه کوردل‌اند
و کسانى که کافر شدند گفتند: آیا وقتى که ما و پدرانمان خاک شدیم، حتما [زنده از گور] بیرون آورده مى‌شویم
البته به ما و پدرانمان نیز قبلا همین را وعده داده بودند. اینها جز افسانه‌هاى پیشینیان نیست
بگو: در زمین بگردید و بنگرید عاقبت گنه‌پیشگان چگونه شد
و بر آنان غم مخور و از نیرنگ‌هایى که مى‌زنند تنگدل مباش
و مى‌گویند: این وعده کى خواهد بود اگر راست مى‌گویید
بگو: شاید برخى از آنچه شتاب در آن را مى‌خواهید در تعقیب شما باشد
و راستى پروردگارت نسبت به مردم، صاحب کرم است ولى بیشترشان سپاس نمى‌دارند
و بى‌تردید پروردگار تو آنچه را سینه‌هایشان پنهان مى‌دارد و آنچه را آشکار مى‌کنند مى‌داند
و هیچ پنهانى در آسمان و زمین نیست مگر این که در کتابى روشن (لوح محفوظ) ثبت است
بى‌گمان، این قرآن بسیارى از چیزهایى را که بنى اسرائیل در آن اختلاف دارند برایشان حکایت مى‌کند
و به راستى که آن براى مؤمنان هدایت و رحمت است
البته پروردگار تو طبق حکم خود میان آنان داورى مى‌کند و او شکست‌ناپذیر داناست
پس بر خدا توکل کن که تو واقعا بر حق آشکار هستى
البته تو نمى‌توانى مردگان را شنوا کنى و نمى‌توانى نداى دعوت را به گوش کران برسانى هنگامى که پشت مى‌کنند و روى بر مى‌تابند
و تو هدایت کننده‌ى کوردلان از گمراهى‌شان نیستى. تو فقط به گوش کسانى توانى رساند که به آیات ما ایمان دارند و خود [مطیع و] تسلیمند
و چون وعده‌ى عذاب بر ایشان واقع شود، جنبنده‌اى را از زمین براى ایشان بیرون مى‌آوریم که با آنها تکلم مى‌کند [و مى‌گوید]: مردم [چنان که باید] به آیات ما یقین نمى‌کنند
و آن روز که از هر امتى گروهى را که آیات ما را تکذیب مى‌کردند گرد مى‌آوریم و آن گاه نگاه داشته مى‌شوند [تا همه به هم ملحق شوند]
تا زمانى که [به پاى حساب‌] بیایند، خدا مى‌گوید: آیا آیات مرا تکذیب کردید بى‌آن که بدان احاطه علمى داشته باشید؟ این چه کارى بود که مى‌کردید
و حکم عذاب بر ایشان واقع گردد به سبب ظلمى که کردند. پس ایشان دم بر نیارند
آیا ندیده‌اند که ما شب را پدید آوردیم تا در آن بیاسایند و روز را روشنى بخش گردانیدیم؟ قطعا در این [امر] براى مردمى که ایمان مى‌آورند مایه‌هاى عبرت است
و روزى که در صور دمیده شود، پس هر که در آسمان‌ها و هر که در زمین است به هراس افتد، مگر آن کس که خدا بخواهد. و جملگى خاضعانه به سوى او مى‌آیند
و کوه‌ها را مى‌بینى و آنها را ساکن مى‌انگارى در حالى که مانند ابر در حرکتند. این صنع خداست که هر چیزى را در کمال استوارى پدید آورده. و او به آنچه مى‌کنید مسلما آگاه است
هر کس [عمل‌] نیکى آورد، پاداشى بهتر از آن خواهد داشت، و آنها آن روز از هراسى بزرگ در امانند
و هر کس [عمل‌] بدى آورد [با] صورت‌هایشان در آتش دوزخ واژگون شوند. [گفته مى‌شود:] آیا جز آنچه مى‌کردید سزا داده مى‌شوید
من مأمورم که تنها خداوند این شهر را که آن را گرامى داشته و هر چیزى از آن اوست پرستش کنم، و فرمان یافته‌ام که از مسلمانان باشم
و این که قرآن را [بر شما] تلاوت کنم. پس هر که هدایت پذیرد به سود خود هدایت یافته و هر که گمراه شود، پس بگو: من فقط از هشدار دهندگانم
و بگو: ستایش از آن خداست. به زودى آیاتش را به شما نشان خواهد داد آن را خواهید شناخت. و پروردگار تو از آنچه مى‌کنید غافل نیست
طا، سین، میم
این آیات کتاب روشنگر است
ما از خبر مهم موسى و فرعون براى مردمى که ایمان مى‌آورند به درستى بر تو مى‌خوانیم
همانا فرعون در زمین سربرافراشت و مردم آن را چند فرقه‌اى کرد. گروهى از آنها را به زبونى مى‌کشید، پسرانشان را سر مى‌برید و زنانشان را زنده مى‌گذاشت. به راستى که وى از فسادکاران بود
و مى‌خواستیم بر کسانى که در زمین به زبونى کشیده شده‌اند منت نهیم و آنها را پیشوایان [مردم‌] گردانیم و ایشان را وارثان [زمین‌] کنیم
و در زمین قدرتشان دهیم و به فرعون و هامان و سپاهشان چیزى را که از آن حذر داشتند نشان دهیم
و به مادر موسى الهام کردیم که او را شیر ده و چون بر [جان‌] او ترسیدى به دریایش بیفکن و نترس و اندوه مدار که ما او را به تو باز مى‌گردانیم و از پیمبرانش قرار مى‌دهیم
پس خاندان فرعون او را [از آب‌] گرفتند تا سر انجام دشمن جان آنان و مایه اندوهشان گردد. آرى فرعون و هامان و سپاهشان خطاکار بودند
و همسر فرعون گفت: [این کودک‌] نور چشم من و تو خواهد بود، او را مکشید، امید است که ما را سودى دهد، یا او را به فرزندى بگیریم، ولى آنها خبر نداشتند [چه مى‌کنند]
و مادر موسى را دل تهى شد، که اگر دلش را قوى نکرده بودیم تا از مؤمنان باشد چیزى نمانده بود که راز را فاش سازد
و به خواهر موسى گفت: از پى او برو. پس او را از دور مى‌نگریست در حالى که آنها متوجه نبودند
و ما شیر دایگان را از پیش بر او حرام کرده بودیم. پس [خواهرش آمد و] گفت: آیا شما را بر خانواده‌اى راهنمایى کنم که او را برایتان سرپرستى کنند و خیرخواهش باشند
پس او را به مادرش بازگرداندیم تا چشمش [بدو] روشن شود و غم نخورد و بداند که وعده‌ى خدا درست است، ولى بیشترشان نمى‌دانند
و چون به رشد و کمال خویش رسید و برومند شد، به او حکمت و دانش عطا کردیم و نیکوکاران را چنین پاداش مى‌دهیم
و او در وقت سرگرمى اهل شهر، وارد آن جا شد و دو مرد را دید که زد و خورد مى‌کردند یکى از پیروان او و دیگرى از دشمنانش بود. آن کس که از پیروانش بود بر ضد کسى که دشمنش بود از وى استمداد کرد. پس موسى مشتى بر او زد و کارش را ساخت. گفت: این کار شیطان است، چ
گفت: پروردگارا! من بر خویشتن ستم کردم، مرا ببخش! پس [خدا] از او درگذشت که او آمرزنده‌ى مهربان است
گفت: پروردگارا! به پاس نعمتى که بر من ارزانى داشتى هرگز پشتیبان مجرمان نخواهم شد
او در شهر، ترسان و نگران [از تعقیب، آن شب را] صبح کرد. ناگهان [دید] همان کسى که دیروز از وى استمداد کرده بود باز هم به فریاد از وى مدد مى‌خواهد. موسى به او گفت: به راستى که تو آشکارا [ماجراجو و] گمراهى
و چون خواست به سوى آن که دشمن هر دوشان بود حمله‌ور شود، گفت: اى موسى! آیا مى‌خواهى مرا بکشى، چنان که دیروز یکى را کشتى؟ تو مى‌خواهى در [این سر] زمین فقط گردنکشى کنى و نمى‌خواهى از اصلاحگران باشى
و از دور دست شهر مردى شتابان بیامد و گفت: اى موسى! سران قوم در مورد کشتن تو به مشورت نشسته‌اند، پس از شهر خارج شو که من از خیرخواهان تو هستم
پس ترسان و نگران از آن [شهر] بیرون شد و گفت: اى پروردگار من! مرا از قوم ستمکار رهایى بخش
و چون به جانب شهر مدین روى نهاد گفت: امید است پروردگارم مرا به راه راست هدایت کند
و چون به آب مدین رسید، گروهى از مردم را بر [گرد] آن یافت که [دام‌هاى خود را] آب مى‌دادند، و پشت سرشان دو زن را یافت که [گوسفندان خود را] از آب باز مى‌دارند. گفت: کار شما چیست؟ گفتند: [ما به گوسفندان خود] آب نمى‌دهیم تا شبانان [گوسفندانشان را] بازگردا
پس براى آن دو [گوسفندانشان را] براى آن دو آب داد، آن‌گاه به سوى سایه برگشت و گفت: پروردگارا! من به هر [رزق و] خیرى که برایم بفرستى سخت نیازمندم
پس یکى از آن دو در حالى که از روى حیا گام برمى‌داشت نزد وى آمد و گفت: پدرم تو را مى‌طلبد تا پاداش آن که براى ما آب دادى به تو بپردازد. و چون موسى نزد وى آمد و سرگذشت خود را بر او حکایت کرد، گفت: مترس که از گروه ستمکاران نجات یافتى
یکى از آن دو دختر گفت: اى پدر! او را استخدام کن همانا بهترین کسى که استخدام مى‌کنى، کسى است که نیرومند و امین است
[شعیب‌] گفت: من مى‌خواهم یکى از این دو دختران خود را به نکاح تو در آورم، به این شرط که هشت سال براى من کار کنى، و اگر ده سال را به پایان رسانى [اختیار] از جانب توست، و نمى‌خواهم بر تو سخت بگیرم، و مرا اگر خدا بخواهد از صالحان خواهى یافت
[موسى پذیرفت و] گفت: این [قرارداد] میان من و تو باشد که هر یک از دو مدت را به انجام رسانیدم بر من تعدى و تحمیلى نباشد و خدا بر آنچه مى‌گوییم و کیل است
و چون موسى آن مدت را به پایان رسانید و با خانواده‌ى خویش راهى [مصر] شد، از جانب کوه طور آتشى دید! به خانواده‌ى خود گفت: این جا بمانید که من آتشى دیدم، شاید از آن خبرى یا شعله‌اى برایتان بیاورم تا گرم شوید
پس چون به نزد آتش آمد، از جانب راست وادى، در آن جایگاه مبارک، از درخت ندا داده شد که: اى موسى! همانا من خداوند، پروردگار جهانیان هستم
که عصاى خود را بیفکن. پس چون دید آن مثل مارى [به سرعت‌] مى‌خزد، به عقب بازگشت و به پشت سر نگاه نکرد. [خطاب شد:] اى موسى! پیش آى و مترس که تو از ایمنانى
دست خود را به گریبانت ببر تا سفید [و درخشان‌] و بى‌گزند بیرون آید و دست و بازویت را به خود بچسبان تا ترس تو فرو نشیند [و مضطرب نباشى‌] و اینها دو برهان از جانب پروردگار توست [که باید] به سوى فرعون و مهترانش [ببرى‌]، زیرا آنها قومى نافرمان‌اند
گفت: پروردگارا! من کسى از ایشان را کشته‌ام، پس مى‌ترسم مرا بکشند
و برادرم هارون از من زبان آورتر است، پس او را با من به عنوان مددکار بفرست تا مرا تصدیق کند همانا بیم آن دارم که مرا تکذیب کنند
فرمود: به زودى بازویت را به وسیله برادرت محکم خواهیم کرد و براى شما دو [نفر]، سلطه‌اى قرار خواهیم داد که با [وجود] آیات ما به شما دست نخواهند یافت شما و هر که شما را پیروى کند پیروزید
پس چون موسى معجزات روشن ما را براى آنها آورد، گفتند: این جز سحرى ساختگى نیست و ما این را در میان پدران نخستین خود نشنیده‌ایم
و موسى گفت: پروردگار من بهتر مى‌داند چه کسى هدایت را از نزد او آورده و [بهتر مى‌داند] عاقبت نیک آن سرا براى چه کسى است مسلما ظالمان رستگار نمى‌شوند
و فرعون گفت: اى بزرگان قوم! من براى شما معبودى جز خویشتن نمى‌شناسم پس اى هامان! برایم بر گل آتش بیفروز [و آجر بپز] و برجى [بلند] براى من بساز تا شاید به سوى خداى موسى سرکشم، و من جدا او را از دروغگویان مى‌انگارم
و او و سپاهیانش در زمین به ناحق سرکشى کردند و پنداشتند که ایشان به سوى ما بازگردانده نمى‌شوند
پس ما او و سپاهیانش را گرفتیم و آنها را در دریا افکندیم، پس بنگر که فرجام ستمکاران چگونه شد
و آنها را پیشوایانى قرار دادیم که به سوى آتش مى‌خواندند، و روز رستاخیز یارى نخواهند شد
و در این دنیا لعنتى بدرقه آنها کردیم و روز قیامت آنان از [جمله‌] زشت رویانند
و به راستى پس از آن که نسل‌هاى نخستین را هلاک کردیم، به موسى کتاب دادیم که مردم را بصیرت‌ها و هدایت و رحمت باشد، به امید آن که ایشان پند گیرند
و تو در جانب غربى [طور] نبودى آن‌گاه که امر [پیامبرى‌] را به موسى واگذاشتیم، و از حاضران [در آن صحنه‌] نبودى
لیکن ما نسل‌هایى به وجود آوردیم و عمرشان طولانى شد [و آثار انبیا فراموش گردید] و تو در میان اهل مدین اقامت نداشتى تا [از وضع آنان آگاه باشى و] آیات ما را [در این مورد] براى آنها [مشرکان مکه‌] بخوانى لیکن ما بودیم که پیامبران را مى‌فرستادیم [و تو را ف
و آن دم که [موسى را] ندا دادیم، تو در کنار طور نبودى، ولى [این آیات‌] رحمتى از پروردگار تو است، تا قومى را که هیچ انذار کننده‌اى پیش از تو برایشان نیامده است بیم دهى، باشد که آنها پند گیرند
و اگر به کیفر آنچه به دست خود پیش فرستادند مصیبتى به آنها نمى‌رسید، که سپس بگویند: پروردگارا! چرا رسولى به سوى ما نفرستادى تا از آیات تو پیروى کنیم و از مؤمنان باشیم، [تو را به جانب ایشان نمى‌فرستادیم‌]
پس چون حق از جانب ما برایشان آمد، گفتند: چرا نظیر آنچه به موسى داده شد به او داده نشده است؟ آیا اینان پیش از این به آنچه به موسى داده شده بود کافر نشدند؟ گفتند: [تورات و قرآن‌] دو جادویى هستند که پشتیبان یکدیگرند، و گفتند: ما به همه کافریم
بگو: پس کتابى از جانب خداوند بیاورید که از این دو هدایت کننده‌تر باشد تا از آن پیروى کنم اگر راست مى‌گویید
پس اگر تو را اجابت نکردند، بدان که فقط هوس‌هاى خود را پیروى مى‌کنند و کیست گمراه‌تر از آن که به غیر از هدایت خدا از هواى نفس خود پیروى کند؟ بى‌تردید خدا مردم ستمگر را هدایت نمى‌کند
و به راستى براى ایشان، سخن از پى سخن آوردیم به امید آن که پند گیرند
کسانى که پیش از این [قرآن‌] کتابشان دادیم آنها به آن ایمان مى‌آورند
و چون [قرآن‌] بر ایشان تلاوت شود مى‌گویند: بدان ایمان آوردیم که آن درست است و از طرف پروردگار ماست ما پیش از آن هم تسلیم بوده‌ایم
آنان به پاس آن که صبر کردند، و بدى را با نیکى دفع مى‌کنند و از آنچه روزى‌شان کرده‌ایم انفاق مى‌کنند، دوبار پاداش داده مى‌شوند
و چون سخن بیهوده بشنوند از آن روى بر مى‌تابند و مى‌گویند: اعمال ما از آن ما و اعمال شما از آن شماست سلام بر شما، ما طالب [معاشرت‌] جاهلان نیستیم
در حقیقت تو هر که را دوست دارى نمى‌توانى [به اجبار] هدایت کنى، لیکن خداست که هر کس را بخواهد هدایت مى‌کند، و او هدایت پذیران را بهتر مى‌شناسد
و گفتند: اگر با تو از هدایت پیروى کنیم از سرزمین خود ربوده [و تبعید] خواهیم شد. آیا آنها را در حرمى امن جاى نداده‌ایم که فرآورده‌هاى هر چیزى که رزقى از جانب ماست به سوى آن سرازیر مى‌شود؟ ولى بیشترشان نمى‌دانند
و چه بسیار شهرهایى را که [از شدت رفاه‌] در زندگى خویش طغیان کرده بودند هلاک کردیم، و این خانه‌هاى آنهاست که بعد از ایشان جز اندکى مورد سکونت قرار نگرفت، و وارثان، خود ما بودیم
و پروردگار تو هرگز ویرانگر شهرها نبوده است تا آن‌گاه که در مرکز آنها پیامبرى برانگیزد که آیات ما را بر ایشان تلاوت کند و ما ویران کننده‌ى شهرها نبودیم مگر آن که مردمش ستمکار بودند
و آنچه به شما داده شده است، کالاى زندگى دنیا و زینت آن است، ولى آنچه نزد خداست بهتر و ماندنى‌تر است پس آیا نمى‌اندیشید
آیا کسى که وعده‌ى نیکو به او داده‌ایم و او دیدار کننده آن است، مانند کسى است که از متاع زندگى دنیا بهره‌مندش گردانیدیم، سپس او روز قیامت از جمله احضار شدگان [براى کیفر] خواهد بود
و روزى که آنها را ندا مى‌دهد و مى‌گوید: آن شریکان من که مى‌پنداشتید کجایند
آنان که حکم عذاب برایشان حتمى شده مى‌گویند: پروردگارا! اینانند کسانى که گمراهشان کردیم گمراهشان کردیم هم چنان که خود گمراه شدیم. [ما از آنها] به سوى تو بیزارى مى‌جوییم. اینان ما را نمى‌پرستیدند [بلکه هواى نفس خود را مى‌پرستیدند]
و گفته شود: شریکان خود را فراخوانید. پس آنها را مى‌خوانند، ولى پاسخشان نمى‌دهند و عذاب را مى‌بینند [و آرزو مى‌کنند] کاش هدایت یافته بودند
و روزى را که خدا آنها را ندا مى‌دهد و مى‌گوید: فرستادگان را چه پاسخ دادید
پس در آن روز خبرها برایشان پوشیده بماند، پس از یکدیگر نیز نمى‌پرسند
و اما کسى که توبه کند و ایمان آورد و به کار شایسته بپردازد، امید که از رستگاران شود
و پروردگار تو هر چه بخواهد مى‌آفریند و بر مى‌گزیند، و آنها را اختیارى نیست. منزه است خدا و فراتر است از چیزى که [با او] شریک مى‌کنند
و پروردگار تو آنچه را سینه‌هایشان مستور مى‌دارد و آنچه را آشکار مى‌کنند مى‌داند
و اوست خداوند جز او معبودى نیست، و حمد در دنیا و آخرت از آن اوست، و حاکمیت نیز از آن اوست، و به سوى او بازگردانده مى‌شوید
بگو: چه مى‌پندارید؟ اگر خدا شب را تا روز رستاخیز بر شما ادامه دهد، جز خداوند کدامین معبود براى شما روشنى مى‌آورد؟ آیا نمى‌شنوید
بگو: چه مى‌پندارید؟ اگر خدا روز را تا روز قیامت بر شما ادامه دهد، جز خدا کدامین معبود براى شما شبى مى‌آورد که در آن آرام گیرید؟ آیا نمى‌بینید
و از رحمت خداست که شب و روز را براى شما پدید آورد تا در این [یک‌] بیارامید و [در آن یک‌] از کرم او [روزى‌] بجویید و باشد که شکر گزارید
و روزى که [خداوند] ندایشان مى‌دهد و مى‌گوید: کجایند آن شریکانى که براى من مى‌پنداشتید
و از هر امتى گواهى جدا مى‌کنیم و مى‌گوییم: برهان خود را بیاورید. پس بدانند که حق از آن خداست و آنچه افترا مى‌بستند از دستشان مى‌رود
قارون از قوم موسى بود و بر آنان ستم کرد، و از گنجینه‌ها آن قدر به او داده بودیم که کلیدهاى آنها بر گروه‌ى نیرومند سنگینى مى‌کرد، آن‌گاه که قوم وى بدو گفتند: سرمستى مکن که خدا سرمستى کنندگان را دوست نمى‌دارد
و در آنچه خدا به تو داده سراى آخرت را بطلب و سهم خود را [نیز] از دنیا فراموش مکن و همان‌طور که خدا به تو احسان کرده احسان کن و در زمین فساد مجوى، که خدا فسادگران را دوست نمى‌دارد
[قارون‌] گفت: من اینها را از روى علمى که نزد من است یافته‌ام. آیا ندانست که خدا نسل‌هایى را پیش از او نابود کرد که از او قوى‌تر و مال اندوزتر بودند؟ مجرمان از گناهانشان پرسیده نمى‌شوند [و بى‌حساب دوزخ مى‌روند]
پس قارون با تجملات خود بر قومش برآمد. کسانى که طالب زندگى دنیا بودند گفتند: اى کاش، مثل آنچه به قارون داده شده به ما داده مى‌شد واقعا او صاحب بهره‌اى عظیم است
و دانش یافتگان گفتند: واى بر شما! پاداش خدا براى کسى که ایمان آورده و کار شایسته کرده بهتر است، و آن را جز صابران در نیابند
آن‌گاه قارون را با خانه‌اش در زمین فرو بردیم و او در برابر خدا هیچ گروهى نداشت که یارى‌اش کنند و خود از انتقام گیرندگان نبود [که از خود دفاع کند]
و کسانى که دیروز موقعیت او را آرزو مى‌کردند صبح‌گاه مى‌گفتند: عجبا، مثل این که خدا روزى را براى هر کس از بندگانش بخواهد گسترش مى‌دهد یا تنگ مى‌گیرد. اگر خدا بر ما منت ننهاده بوده ما را [نیز به زمین‌] فرو برده بود. عجبا، گویى که کافران هرگز رستگار نم
آن سراى آخرت است که براى کسانى قرار مى‌دهیم که در زمین خواستار برترى جویى و فساد نیستند، و عاقبت [خوش‌] از آن پرهیزگاران است
هر که نیکى بیاورد، براى او بهتر از آن خواهد بود، و هر که بدى آورد، آنها که بدى کردند جز آنچه کرده‌اند کیفر نبینند
بى‌تردید، همان که این قرآن را بر تو واجب کرد تو را به جایگاهت [مکه‌] باز مى‌گرداند. بگو: پروردگارم کسى را که هدایت آورده و کسى را که در گمراهى آشکار است بهتر مى‌شناسد
و تو امید نداشتى که این کتاب بر تو القا شود، جز این که رحمتى از پروردگار تو باشد. پس هرگز پشتیبان کافران مباش
مبادا تو را از [تبلیغ‌] آیات خدا بعد از آن که بر تو نازل شده است بازدارند، و به سوى پروردگارت دعوت کن، و زنهار از مشرکان مباش
و با خداوند معبود دیگرى مخوان. خدایى جز او نیست. جز ذات او همه چیز فانى است. فرمان از آن اوست و به سوى او بازگردانده مى‌شوید
الف، لام، میم
آیا مردم پنداشتند همین که گفتند ایمان آوردیم به حال خود رها مى‌شوند و مورد آزمایش قرار نمى‌گیرند
و به یقین کسانى را که پیش از اینان بودند آزمودیم، پس خدا حتما آنها را که راست گفتند مى‌شناسد و [نیز] دروغگویان را مى‌شناسد
آیا کسانى که مرتکب زشتى‌ها مى‌شوند مى‌پندارند که بر ما پیشى مى‌گیرند؟ چه بد داورى مى‌کنند
کسى که به دیدار خدا امید دارد، به یقین زمان [دیدار] خدا آمدنى است، و او شنواى داناست
و هر که بکوشد تنها به سود خود مى‌کوشد، همانا خداوند از جهانیان سخت بى‌نیاز است
و کسانى که ایمان آورده و کارهاى شایسته کردند، قطعا گناهانشان را از آنها مى‌زداییم و بهتر از آنچه مى‌کردند پاداششان مى‌دهیم
و به انسان سفارش کردیم که به پدر و مادر خود نیکى کند. و اگر آنها کوشیدند تا تو چیزى را شریک من کنى که بدان علم ندارى، از ایشان اطاعت مکن. بازگشت شما به سوى من است و شما را به کارهایى که مى‌کردید آگاه مى‌کنم
و کسانى که ایمان آوردند و کارهاى شایسته کردند، البته آنان را در گروه شایستگان در مى‌آوریم
و از مردم کسانى هستند که مى‌گویند: به خدا ایمان آورده‌ایم، و چون در راه خدا اذیت شوند، آزار مردم را مانند عذاب خدا قرار مى‌دهند، و اگر از جانب پروردگار تو یارى رسد حتما خواهند گفت: ما با شما بودیم. مگر خدا به آنچه در دل‌هاى جهانیان است داناتر نیست
البته خدا کسانى را که ایمان آورده‌اند مى‌شناسد و منافقان را نیز نیک مى‌شناسد
و کسانى که کافر شدند، به کسانى که ایمان آورده‌اند گفتند: طریقت ما را پیروى کنید و باید گناهانتان را گردن بگیریم! ولى آنها چیزى از گناهانشان را به گردن نخواهند گرفت. قطعا آنها دروغگویانند
و بى‌تردید بارهاى گناه خودشان و بارهاى دیگران را اضافه بر بار خود بر دوش مى‌کشند، و مسلما روز قیامت از آنچه افترا مى‌بستند بازخواست خواهند شد
و به راستى نوح را به سوى قومش فرستادیم. پس در میان آنها هزار سال جز پنجاه سال بماند، اما سر انجام طوفان آنها را در گرفت در حالى که ستمکار بودند. و ما هم بحاملین: ولى ایشان به گردن گیرنده نیستند. خطایا جمع خطیئة: گناهان. لیحملن: البته حتما به گردن م
پس او را با کشتى‌نشینان نجات دادیم و آن را براى جهانیان عبرتى ساختیم
و ابراهیم را [فرستادیم‌] چون به قوم خویش گفت: خدا را بپرستید و از او پروا دارید. این کار براى شما بهتر است، اگر مى‌دانستید
جز این نیست که به جاى خداوند، بت‌هایى را مى‌پرستید و دروغى مى‌سازید. در حقیقت، آنها را که جز خدا مى‌پرستید، مالک روزى شما نیستند. پس روزى را نزد خدا بجویید و او را بپرستید و وى را سپاس گزارید که به سوى او بازگردانده مى‌شوید
و اگر تکذیب مى‌کنید، در حقیقت امت‌هایى که پیش از شما بودند نیز تکذیب کردند، و بر پیامبر جز ابلاغ آشکار وظیفه‌اى نیست
آیا ندیدند که خدا چگونه آفرینش را آغاز مى‌کند، سپس آن را باز مى‌گرداند؟ به راستى این [کار] بر خدا آسان است
بگو: در زمین بگردید و بنگرید چگونه آفرینش را آغاز کرده است. سپس خداوند [همین گونه‌] جهان دیگر را پدید مى‌آورد. بى‌تردید خدا بر هر چیزى تواناست
هر که را بخواهد عذاب مى‌کند و هر که را بخواهد رحمت مى‌کند. و به سوى او بازگردانده مى‌شوید
و شما نه در زمین و نه در آسمان عاجز کنندگان [او] نیستید، و جز خدا نه سرپرستى دارید و نه یاورى
و کسانى که آیات خدا و دیدار او را منکر شدند، آنان از رحمت من نومیدند، و آنها را عذابى پردرد خواهد بود
و پاسخ قوم [ابراهیم‌] جز این نبود که گفتند: او را بکشید یا بسوزانید. ولى خدا او را از آتش نجات بخشید. آرى در این [ماجرا] براى مردمى که ایمان مى‌آورند بسى حجت‌هاست
و [ابراهیم‌] گفت: جز این نیست که شما به خاطر دوستى [و ارتباط] میان خودتان در زندگى دنیا به جاى خدا بت‌هایى را گرفته‌اید. ولى روز قیامت منکر یکدیگر مى‌شوید و همدیگر را لعنت مى‌کنید و جایگاهتان آتش است و براى شما هیچ یاورى نخواهد بود
پس لوط به او ایمان آورد و [ابراهیم‌] گفت: من به سوى پروردگار خود هجرت مى‌کنم که او شکست ناپذیر حکیم است
و اسحاق و یعقوب را به او عطا کردیم و در نسل او نبوت و کتاب قرار دادیم و پاداش او را در این دنیا دادیم و قطعا او در آخرت از صالحان است
و لوط را [فرستادیم‌] هنگامى که به قوم خود گفت: شما به کار زشتى مى‌پردازید که هیچ یک از مردم جهان در آن بر شما پیشى نگرفته است
آیا شما با مردها در مى‌آمیزید و راه را مى‌بندید و در محافل خود پلیدکارى مى‌کنید؟ ولى پاسخ قومش جز این نبود که گفتند: عذاب خدا را بر ما بیاور اگر از راست گویانى
گفت: پروردگارا! مرا بر قوم تبهکار نصرت ده
و چون فرستادگان ما براى ابراهیم مژده‌ى [فرزند] آوردند، گفتند: البته ما هلاک کنندگان اهل این شهر خواهیم بود، چرا که مردمش ستمکار بوده‌اند
گفت: لوط در آن جاست. گفتند: ما بهتر مى‌دانیم چه کسانى در آن جا هستند. او و کسانش را نجات خواهیم داد، جز زنش را که از باقى ماندگان خواهد بود
و هنگامى که فرستادگان ما به سوى لوط آمدند، از حضورشان بدحال شد و در کارشان فرو ماند. گفتند: نترس و غم مدار که البته ما تو و خاندانت را نجات مى‌دهیم، جز همسرت که در میان قوم باقى مى‌ماند
ما بر مردم این شهر به سزاى این که فسق مى‌کردند عذابى از آسمان فرو خواهیم فرستاد
و از آن شهر [ویران شده‌] براى مردمى که مى‌اندیشند نشانه روشنى باقى گذاشتیم
و به سوى [مردم‌] مدین برادرشان شعیب را [فرستادیم‌]. گفت: اى قوم من! خدا را بپرستید، و به روز قیامت امید داشته باشید، و در زمین سر به فساد برندارید
پس او را تکذیب کردند و زلزله آنها را فرو گرفت و بامدادان در خانه‌هایشان در جا مردند
و عاد و ثمود را [نیز هلاک کردیم‌]، و همانا [این هلاکت‌] از خانه‌هاى [ویران شده‌ى‌] آنان به خوبى براى شما پدیدار گردید، و شیطان کارهایشان را در نظرشان بیاراست و از راه بازشان داشت با آن که اهل فکر و بصیرت بودند
و قارون و فرعون و هامان را نیز [هلاک کردیم‌]، و به راستى موسى براى آنان حجت‌هاى روشن آورد، ولى آنها در زمین سرکشى کردند، اما سبقت گیرندگان [بر اراده‌ى خدا] نبودند
و همه را به گناهشان گرفتیم. پس بر بعضى از آنها طوفان ریگ فرستادیم و برخى‌شان را صیحه مرگبار گرفت و برخى را در زمین فرو بردیم و بعضى دیگر را غرق کردیم. و این خدا نبود که بر ایشان ستم کرد بلکه خودشان بر خود ستم مى‌کردند
مثل کسانى که غیر خدا را اولیا گرفتند، چون مثل عنکبوت است که خانه‌اى [بى‌دوام‌] برگرفت، و حقا که سست‌ترین خانه‌ها، همان خانه عنکبوت است، اگر مى‌دانستند
خداوند آنچه را که جز او مى‌خوانند، مى‌داند و هم اوست شکست ناپذیر حکیم
و این مثل‌ها را براى مردم مى‌زنیم ولى جز دانایان آنها را در نمى‌یابند
خداوند، آسمان‌ها و زمین را به حق آفرید. قطعا در این [آفرینش‌] براى مؤمنان عبرتى است
آنچه از کتاب به سوى تو وحى شده بخوان و نماز را برپا دار، که نماز [آدمى را] از زشتکارى و ناشایست باز مى‌دارد، و قطعا یاد خدا مهم‌تر است. و خدا مى‌داند چه مى‌کنید
و با اهل کتاب جز به شیوه‌اى که بهتر است مجادله نکنید، مگر کسانى از آنها که ستم کردند، و بگویید: به آنچه به سوى ما نازل شده و آنچه به سوى شما نازل گردیده، ایمان آورده‌ایم و خداى ما و خداى شما یکى است و ما تسلیم اوییم
و به همین ترتیب، کتاب [قرآن‌] را بر تو نازل کردیم. پس آنها که به ایشان کتاب داده‌ایم، بدان ایمان مى‌آورند، و از آنان [که مشرکند] نیز کسانى به آن مى‌گروند، و آیات ما را جز کافران انکار نمى‌کنند
و تو پیش از [نزول‌] آن هیچ کتابى را نمى‌خواندى و با دست خود آن را نمى‌نوشتى، و گر نه باطل‌اندیشان قطعا [در باره‌ى قرآن‌] به شک مى‌افتادند
بلکه آن آیاتى روشن است که در سینه دانشوران جاى دارد، و آیات ما را جز ستمکاران انکار نمى‌کنند
و گفتند: چرا بر او از جانب پروردگارش [معجزات و] نشانه‌هایى نازل نشده است؟ بگو: جز این نیست که معجزات نزد خداست و من فقط هشدار دهنده‌ى آشکارم
آیا ایشان را کافى نیست که این کتاب را که بر آنها تلاوت مى‌شود بر تو نازل کردیم؟ بى‌گمان در این [کار] براى مردمى که ایمان مى‌آورند رحمت و یادآورى است
بگو: کافى است که خدا میان من و شما شاهد باشد. آنچه را که در آسمان‌ها و زمین است مى‌داند، و آنها که به باطل گرویدند و به خدا کافر شدند، قطعا زیانکارند
و از تو خواهان شتاب در عذابند. و اگر [آن را] موعد مقررى نبود، بى‌گمان عذاب بدیشان مى‌رسید، و البته بى‌آن که خبردار شوند قطعا [عذاب‌] ناگهانى به سراغشان خواهد آمد
از تو خواهان شتاب در عذابند، در حالى که جهنم قطعا بر کافران احاطه دارد
آن روز که عذاب از بالاى سرشان و از زیر پاهایشان آنها را فرا مى‌گیرد و [خدا] مى‌فرماید: بچشید [نتیجه‌] آنچه را که مى‌کردید
اى بندگان من که ایمان آورده‌اید! همانا زمین من وسیع است پس تنها مرا بپرستید [و تسلیم فشار محیط نباشید]
هر کسى چشنده‌ى مرگ است، آن‌گاه به سوى ما بازگردانده مى‌شوید
و کسانى که ایمان آوردند و کارهاى شایسته کردند، قطعا آنها را در غرفه‌هایى از بهشت جاى مى‌دهیم که از پاى درختانش نهرها جارى است، جاودانه در آن جا خواهند بود پاداش عمل کنندگان چه نیکوست
همان کسانى که صبورى کردند و بر پروردگارشان توکل مى‌کنند
و چه بسیار جاندارانى که [نمى‌توانند] روزى خود را حمل [یا ذخیره‌] کنند، خداست که آنها و شما را روزى مى‌دهد، و او شنواى داناست
و اگر از ایشان بپرسى: چه کسى آسمان‌ها و زمین را آفرید و خورشید و ماه را مسخر نمود؟ حتما خواهند گفت: خدا. پس به کجا بازگردانده مى‌شوند
خدا براى هر یک از بندگانش که بخواهد روزى را فراخ مى‌کند یا تنگ مى‌گرداند همانا خدا به هر چیزى داناست
و اگر از آنها بپرسى: چه کسى از آسمان باران فرستاد و زمین را پس از مردگى‌اش بدان زنده کرد؟ حتما خواهند گفت: خدا. بگو: ستایش از آن خداست. با این همه، بیشترشان نمى‌اندیشند
و زندگى این دنیا جز سرگرمى و بازیچه نیست، و حیات حقیقى همانا سراى آخرت است اگر مى‌دانستند
و هنگامى که بر کشتى سوار مى‌شوند، خدا را با اخلاص در دین مى‌خوانند، و آن‌گاه که نجاتشان داد و به خشکى آورد، به ناگاه همانها شرک مى‌ورزند
آنچه را که به آنها داده‌ایم انکار کنند و از آنچه مى‌خواهند برخوردار شوند، اما به زودى خواهند فهمید
آیا ندیدند که ما [مکه را] حرم امنى قرار دادیم و حال آن که مردم پیرامونشان ربوده مى‌شوند [و ناامنى دارند]؟ آیا به باطل ایمان مى‌آورند و به نعمت خدا کافر مى‌شوند
و کیست ستمکارتر از آن که بر خدا دروغ بندد یا حق را آن‌گاه که به سوى او آمد تکذیب کند؟ آیا کافران را در جهنم جایگاهى نیست
و کسانى که در راه ما مجاهدت کنند، به یقین آنها را به راه‌هاى خود هدایت مى‌کنیم، و بى‌تردید خدا با نیکوکاران است
الف، لام، میم
رومیان مغلوب شدند
در نزدیک‌ترین [نقطه این‌] سرزمین، ولى آنها بعد از شکستشان، به زودى پیروز خواهند شد
در ظرف چند سال. امر، امر خداست چه پیش [از پیروزى‌] و چه بعد [از پیروزى‌] و در آن روز مؤمنان شاد مى‌گردند
به نصرت الهى. هر که را خواهد یارى مى‌دهد، و اوست شکست ناپذیر مهربان. در ظرف چند سال «بضع مدتى میان سه و نه است». لله الامر: حکم و فرمان از آن خداست. یومئذ: در آن روز. یفرح: شاد مى‌شود. یفرح المؤمنون بنصر الله: خوشحال مى‌شوند مؤمنان به خاطر یارى خدا.
وعده‌ى خداست. خدا وعده‌اش را خلاف نمى‌کند، و لیکن بیشتر مردم نمى‌دانند
از زندگى دنیا ظاهرى را مى‌شناسند و آنها از آخرت بى‌خبرند
آیا پیش خود نیندیشیده‌اند که خدا آسمان‌ها و زمین و آنچه را که میان آن دو است، جز به حق و تا سر آمدى معین، نیافریده است؟ و [با این همه‌] بسیارى از مردم ملاقات پروردگارشان را سخت منکرند
آیا در زمین نگردیدند تا ببینند عاقبت کسانى که پیش از آنها بودند، چگونه شد؟ آنها بسى نیرومندتر از ایشان بودند، و زمین را زیر و رو کردند و بیش از آنچه آنها آبادش کردند آن را آباد ساختند، و پیامبرانشان دلایل آشکار برایشان آوردند. بنابر این خدا بر آن نبو
آن‌گاه عاقبت کسانى که زشتکارى کردند، این شد که آیات خدا را تکذیب کردند و آنها را به ریشخند مى‌گرفتند
خداوند آفرینش را آغاز مى‌کند و سپس آن را باز مى‌گرداند و سپس شما به سوى او بازگردانده مى‌شوید
و روزى که قیامت برپا شود مجرمان [از همه جا] ناامید مى‌شوند
و براى آنها از شریکانشان شفیعانى نخواهد بود و منکر شریکان خود مى‌شوند
و روزى که رستاخیز برپا شود، آن روز [بهشتیان و دوزخیان‌] از هم جدا مى‌شوند
اما کسانى که ایمان آورده و کارهاى شایسته کردند، در گلستانى شادمان مى‌گردند
و اما کسانى که کافر شده و آیات ما و دیدار آخرت را تکذیب کردند، همه در عذاب [الهى‌] احضار شدگانند
پس حمد و ثنا براى خداست آن‌گاه که به شامگاه مى‌رسید و آن‌گاه که صبح مى‌کنید
و ستایش از آن اوست در آسمان‌ها و زمین و شامگاهان و وقتى که ظهر مى‌کنید
زنده را از مرده بیرون مى‌آورد و مرده را از زنده بیرون مى‌آورد، و زمین را بعد از مرگش زنده مى‌کند، و [شما نیز] این گونه [از گورها] بیرون آورده مى‌شوید
و از نشانه‌هاى او این است که شما را از خاک آفرید، سپس به ناگاه شما [به صورت‌] بشرى پراکنده مى‌شوید
و از نشانه‌هاى او این که از خودتان همسرانى براى شما آفرید تا در کنارشان آرام گیرید، و میانتان دوستى و مهربانى نهاد. آرى در این [نعمت‌] براى مردمى که مى‌اندیشند نشانه‌هایى است
و از نشانه‌هاى [قدرت‌] او آفرینش آسمان‌ها و زمین و اختلاف زبان‌ها و رنگ‌هاى شماست. قطعا در این [امور] براى دانشوران نشانه‌هاست
و از نشانه‌هاى [حکمت‌] او خواب شما در شب و روز و طلب [معاش‌] شما از فضل اوست. به راستى در این، براى مردمى که گوش شنوا دارند دلایلى است
و از نشانه‌هاى او [این که‌] برق را براى بیم و امید نشانتان مى‌دهد، و از آسمان باران مى‌فرستد و زمین را پس از مرگش بدان زنده مى‌کند. همانا در این براى مردمى که تعقل مى‌کنند نشانه‌هاست
و از نشانه‌هاى او این است که آسمان و زمین به امر او برپاست، سپس چون شما را با یک بار خواندن از زمین بخواند، در دم شما [از گورها] خارج مى‌شوید
و هر که در آسمان‌ها و زمین است از آن اوست، همه فرمانبردار اویند
و اوست آن کس که آفرینش را آغاز مى‌کند سپس آن را باز مى‌گرداند و این [کار] براى او آسان‌تر است. و براى اوست صفت برتر در آسمان‌ها و زمین، و اوست شکست ناپذیر حکیم
[خداوند] براى شما از خودتان مثلى زده است: آیا از بردگانتان در اموالى که روزیتان کرده‌ایم شریکانى هست تا در آن [اموال‌] با آنها برابر باشید و همان طور که [در تصرف مال‌] از یکدیگر بیم دارید، از [تصرف و تعدى‌] آنها بترسید [پس چگونه مملوک او را شریک وى م
بلکه ستم پیشگان بى‌هیچ دانشى از هوس‌هاى خود پیروى کردند. پس آن را که خدا گمراه کرده، چه کسى هدایت مى‌کند؟ و آنها را هیچ یاورى نیست
پس حق گرایانه، به سوى این آیین روى آور، [با همان‌] فطرتى که خدا مردم را بر آن سرشته است. تغییرى در آفرینش خدا نیست. آیین پایدار همین است و لیکن بیشتر مردم نمى‌دانند
در حالى که به سوى او [از مخالفت‌ها] بازگشت مى‌کنید، [به او رو کنید]، و از او پروا دارید و نماز را برپا کنید و از مشرکان نباشید
از آنها که دین خود را قطعه قطعه کردند و فرقه‌هایى شدند [و تعجب اینجاست که‌] هر فرقه‌اى بدانچه نزد خود دارند، دلخوشند
و چون مردم را زیانى رسد، پروردگار خود را با حال انابه مى‌خوانند، و آن‌گاه که از جانب خود رحمتى به آنها چشاند، به ناگاه دسته‌اى از ایشان به پروردگار خود شرک مى‌ورزند
تا به آنچه بدانها عطا کرده‌ایم کفران ورزند. [بگو:] برخوردار شوید، اما به زودى خواهید فهمید
آیا حجتى بر آنها نازل کرده‌ایم که در باره‌ى آنچه شرک مى‌آورند سخن مى‌گوید
و چون به مردم رحمتى بچشانیم، بدان شاد مى‌گردند، و چون به [سزاى‌] آنچه دست‌هایشان پیش فرستاده زیانى به ایشان برسد، به ناگاه آنان [از رحمت حق‌] نومید مى‌شوند
آیا ندانسته‌اند که [این‌] خداست که روزى را براى هر که بخواهد فراخ مى‌کند یا تنگ مى‌گرداند؟ قطعا در این [امر] براى مردمى که ایمان مى‌آورند عبرت‌هاست
پس حق خویشاوند و تنگدست و در راه مانده را ادا کن. این [انفاق‌] براى کسانى که خواهان خشنودى خدایند بهتر است، و چنین کسانى رستگارند
و آنچه [به عنوان‌] ربا داده‌اید تا در اموال مردم فزونى یابد، [بدانید که‌] نزد خدا زیاد نمى‌شود [و برکتى ندارد]، ولى آنچه از زکات براى رضاى خدا مى‌دهید، آنانند که [مالشان را] چند برابر مى‌کنند
خدا کسى است که شما را آفرید، سپس به شما روزى داد، سپس شما را مى‌میراند و پس از آن زنده مى‌کند. آیا در میان شریکان شما کسى هست که کارى از این [قبیل‌] کند؟ منزه است او، و فراتر است از آنچه [با وى‌] شریک مى‌کنند
فساد و تباهى در خشکى و دریا به سبب آنچه دست‌هاى مردم [از گناهان‌] فراهم آورده پدیدار گشت، تا [سزاى‌] بعضى از آنچه را کرده‌اند به آنان بچشاند، باشد که [به حق‌] باز گردند
بگو: در زمین بگردید و بنگرید عاقبت گذشتگان که بیشترشان مشرک بودند چگونه شد
پس روى خود را به سوى این آیین استوار، فرادار پیش از آن که روزى فرا رسد که از جانب خدا برگشتى ندارد، و در آن روز [مردم‌] به گروه‌هایى [بهشتى و دوزخى‌] تقسیم مى‌شوند
هر که کفر ورزد، کفرش به زیان اوست، و کسانى که کار شایسته کنند، پس [فرجام نیک را] به سود خودشان آماده مى‌کنند
تا کسانى را که ایمان آوردند و کارهاى شایسته کردند از فضل خویش پاداش دهد همانا او کافران را دوست نمى‌دارد
و از نشانه‌هاى او این است که بادها را بشارت دهنده مى‌فرستد، و تا بخشى از [باران‌] رحمتش را به شما بچشاند و تا کشتى‌ها به فرمان او روان شوند، و شما از فضل او [روزى‌] بجویید، باشد که شکرگزار باشید
و همانا پیش از تو فرستادگانى به سوى قومشان گسیل داشتیم، پس دلایل آشکار برایشان آوردند، آن‌گاه از کسانى که مرتکب جرم شدند انتقام گرفتیم و نصرت مؤمنان حقى است بر عهده‌ى ما
خداست که بادها را مى‌فرستد، تا ابرى را حرکت دهند، سپس آن را در آسمان آن‌گونه که بخواهد مى‌گسترد و آن را قطعه‌هایى روى هم قرار مى‌دهد، سپس باران را مى‌بینى که از لابه‌لاى آن بیرون مى‌آید، و چون آن را به هر کس از بندگانش که خواهد برساند، به ناگاه آنان
و البته پیش از آن که باران بر ایشان نازل گردد، [آرى‌] پیش از آن ناامید بودند
پس به آثار رحمت خدا بنگر که چگونه زمین را پس از مرگش زنده مى‌کند. به یقین چنین خدایى زنده کننده‌ى مردگان است و او بر هر چیزى تواناست
و اگر بادى [آفت زا] بفرستیم و کشت خود را زرد شده ببینند، قطعا از آن پس [به جاى تنبه‌] کافر مى‌شوند
پس مسلما تو نمى‌توانى مردگان را شنوا کنى و نمى‌توانى دعوت [خود] را به گوش کرها برسانى هنگامى که پشت کنند و برگردند
و تو هدایت کننده‌ى کوردلان از گمراهى‌شان نتوانى بود. تو تنها کسانى را مى‌شنوانى که به آیات ما ایمان مى‌آورند و خود [در برابر حق‌] تسلیم‌اند
خداست که شما را از ناتوانى آفرید [که ضعیف بودید]، آن‌گاه پس از ناتوانى قوت بخشید، سپس بعد از قوت، ناتوانى و پیرى داد. هر چه بخواهد مى‌آفریند و هموست داناى توانا
و روزى که رستاخیز بر پا شود، مجرمان سوگند خورند که جز ساعتى توقف نکرده‌اند. [در دنیا هم‌] این گونه به انحراف کشیده مى‌شدند
و کسانى که دانش و ایمان یافته‌اند، گویند: قطعا شما در مکتوب خدا تا روز رستاخیز به سر برده‌اید، و این همان روز رستاخیز است ولى شما نمى‌دانستید
پس در چنین روزى پوزش آنها که ستم کردند سودى نبخشد و عذرخواهى‌شان را نپذیرند
و به راستى در این قرآن براى مردم از هر گونه مثلى آوردیم. و اگر براى ایشان آیتى بیاورى، آنان که کافر شدند حتما خواهند گفت: شما بیهوده‌گویانى بیش نیستید
این گونه، خدا بر دل‌هاى کسانى که جاهلند مهر مى‌نهد
پس صبر پیشه کن که وعده‌ى خدا حق است، و زنهار کسانى که [به وعده‌ى خدا] یقین ندارند، تو را به سبکسرى [و خود باختگى‌] وا ندارند
الف، لام، میم
اینها آیات کتاب حکمت آموز است
[که‌] هدایت و رحمتى براى نیکوکاران است
آنان که نماز برپا مى‌دارند و زکات مى‌دهند و هم ایشانند که به آخرت یقین دارند
آنان بر هدایتى از جانب پروردگارشان استوارند و هم ایشان رستگارانند
و برخى از مردم کسانى‌اند که سخن بیهوده را مى‌خرند تا [مردم را] بى‌هیچ دانشى از راه خدا گمراه کنند و آیات الهى را به ریشخند گیرند براى آنان عذابى خوار کننده خواهد بود
و چون آیات ما بر او تلاوت شود، با نخوت روى بر مى‌گرداند، چنان که گویى آن را نشنیده است، گویى در دو گوش او سنگینى است. پس او را به عذابى دردناک بشارت ده
بى‌تردید کسانى که ایمان آوردند و کارهاى شایسته کردند، باغ‌هاى پرنعمت [بهشت‌]، براى آنهاست
که در آن جاودان مى‌مانند وعده‌ى خدا حق است و اوست شکست ناپذیر حکیم
آسمان‌ها را بى‌هیچ ستونى که آن را ببینید خلق کرد، و در زمین کوه‌هاى استوار بیفکند تا شما را نجنباند. و در آن از هر گونه جنبنده‌اى منتشر ساخت. و از آسمان آبى فرستادیم و از هر نوع گیاه پر بهره‌ى نیکو در آن رویانیدیم
این آفرینش خداست. [اینک‌] به من نشان دهید آنها که غیر اویند چه آفریده‌اند؟ [هیچ!] بلکه ستمگران در گمراهى آشکارند
و البته لقمان را حکمت دادیم که: خدا را سپاس دار. و هر که سپاس دارد، تنها به سود خود سپاس مى‌دارد، و هر کس کفران کند، البته خدا بى‌نیاز ستوده است
و هنگامى که لقمان به پسر خود در حالى که او را پند مى‌داد، گفت: اى پسرک من! به خدا شرک مورز که به راستى شرک، ظلم بزرگى است
و ما به انسان در حق پدر و مادرش سفارش کردیم مادرش او را با ضعف روزافزون حمل کرد، و دوران شیرخوارگى او در دو سال است. [سفارش کردیم‌] که شکرگزار من و پدر و مادرت باش که سر انجام [همه‌] به سوى من است
و اگر آن دو سعى کنند که تو چیزى را که بدان علم ندارى شریک من انگارى، فرمان ایشان مبر، و در دنیا با آنها به نیکى معاشرت کن و راه کسى را پیروى کن که به من روى مى‌آورد و [سر انجام‌]، بازگشت شما به سوى من است، پس شما را بدانچه مى‌کردید آگاه مى‌سازم
اى پسرک من! اگر [عمل تو] هموزن دانه خردلى و در درون صخره‌اى یا در آسمان‌ها یا در زمین باشد، خدا آن را مى‌آورد همانا خدا بس دقیق و آگاه است
اى پسرک من! نماز را برپا دار و به معروف وادار و از منکر بازدار، و بر آسیبى که [در این راه‌] به تو رسد صبر کن. بى‌تردید این [صبورى‌] از کارهاى استوار است [که اراده‌ى قوى مى‌خواهد]
و از مردمان [به نخوت‌] رخ بر متاب، و در زمین به تکبر راه مرو، که خدا هیچ خود پسند مغرورى را دوست نمى‌دارد
و در راه رفتن خود میانه‌رو باش، و از صداى خود بکاه، که بدترین بانگ‌ها بانگ خران است
آیا ندیدید که خدا آنچه را که در آسمان‌ها و در زمین است مسخر شما ساخته، و نعمت‌هاى آشکار و پنهان خود را بر شما کامل کرده است؟ [باز] برخى از مردم، بدون هیچ دانش و هدایت و کتاب روشنگرى در باره‌ى خدا مجادله مى‌کنند
و چون به آنها گفته شود: آنچه را که خدا نازل کرده پیروى کنید، گویند: [نه،] بلکه از آنچه پدرانمان را بر آن یافته‌ایم پیروى مى‌کنیم. آیا هر چند شیطان آنها را به سوى عذاب شعله‌ور فرا خواند [باز هم از آنها پیروى مى‌کنند]
و هر کس خود را در حالى که نیکوکار باشد تسلیم خدا کند، قطعا به محکم‌ترین دستاویز چنگ زده، و عاقبت کارها به سوى خداست
و هر کس کفر ورزد، کفر او تو را غمگین نکند. بازگشتشان به سوى ماست، پس آنها را به [حقیقت‌] آنچه کرده‌اند آگاه خواهیم کرد. بى‌تردید خدا به راز دل‌ها آگاه است
اندکى برخوردارشان مى‌سازیم، سپس آنها را به عذابى شدید مى‌کشانیم
و اگر از آنها بپرسى: چه کسى آسمان‌ها و زمین را آفریده است؟ مسلما خواهند گفت: خدا. بگو: ستایش از آن خداست، ولى بیشترشان نمى‌دانند
آنچه در آسمان‌ها و زمین است از آن خداست. همانا خداست که بى‌نیاز ستوده است
و اگر هر چه درخت در زمین است قلم بود و دریا [مرکب و] هفت دریاى دیگر به مدد آن مى‌آمد، [تا کلمات خدا را بنویسند] کلمات خدا پایان نمى‌پذیرفت، قطعا خداست که شکست ناپذیر حکیم است
آفرینش و برانگیختن شما [در نزد ما] جز مانند [آفرینش‌] یک تن نیست. همانا خدا شنواى بیناست
آیا ندیدى که خدا شب را در روز داخل مى‌کند [و شب بلند مى‌شود] و روز را در شب داخل مى‌کند [و روز بلند مى‌شود] و آفتاب و ماه را مسخر ساخته و هر کدام تا زمان معینى [در مدارى‌] روانند و خدا به آنچه مى‌کنید آگاه است
اینها [همه‌] دلیل آن است که خداوند، همو حق است و غیر از او هر چه مى‌خوانند باطل است و این که خدا بلند مرتبه بزرگ است
آیا ندیدى که کشتى‌ها به نعمت خدا در دریا حرکت مى‌کنند تا برخى از نشانه‌هاى [قدرت‌] خود را به شما نشان دهد؟ قطعا در این [قدرت‌نمایى‌] براى هر شکیباى سپاسگزارى، نشانه‌هاست
و هنگامى که آنها (سرنشینان کشتى) را موجى مانند سایبان‌ها فرا گیرد، خدا را از روى اخلاص در دین [و بندگى‌] بخوانند، و چون به سوى خشکى نجاتشان داد، [تنها] برخى از آنها راه مستقیم را مى‌روند، و البته آیات ما را جز دغل‌هاى کفر پیشه انکار نمى‌کنند
اى مردم! از پروردگارتان پروا کنید و بترسید از روزى که نه پدرى از فرزندش دفع بلا کند و نه فرزندى از پدرش. به یقین وعده‌ى خدا حق است پس زندگى دنیا شما را نفریبد و آن فریبنده شما را به خدا مغرور نکند
بى‌تردید، خداست که علم قیامت نزد اوست، و باران مى‌فرستد، و آنچه را که در رحم‌هاست مى‌داند، و کسى نمى‌داند فردا چه به دست مى‌آورد، و کسى نمى‌داند به کدام سرزمین مى‌میرد. در حقیقت، خدا داناى آگاه است
الف، لام، میم
فرو فرستادن [این‌] کتاب، که هیچ [جاى‌] شکى در آن نیست از طرف پروردگار جهانیان است
آیا مى‌گویند: [محمد] آن را به دروغ ساخته است؟ [نه‌]، بلکه آن حق است و از جانب پروردگار توست، تا مردمى را که پیش از تو بیم دهنده‌اى برایشان نیامده هشدار دهى، امید که هدایت یابند
خدا کسى است که آسمان‌ها و زمین و آنچه را که میان آن دو است در شش روز آفرید، آن‌گاه بر عرش [قدرت‌] قرار گرفت، براى شما غیر از او سرپرست و شفیعى نیست، پس آیا پند نمى‌گیرید
امور [جهان‌] را از آسمان به سوى زمین تدبیر مى‌کند، سپس [نتیجه آن‌] در روزى که مقدار آن هزار سال از سال‌هایى است که شما مى‌شمرید، به سوى او بالا مى‌رود [و دنیا پایان مى‌یابد]
او داناى نهان و آشکار است، شکست ناپذیر مهربان است
همان کسى که همه چیز را نیکو آفرید، و آفرینش انسان را از گل آغاز کرد
سپس [تداوم‌] نسل او را از چکیده‌ى آبى حقیر مقرر کرد
آن‌گاه [ساختار] او را تنظیم کرد، و از روح خویش در او دمید، و براى شما شنوایى و چشم‌ها و دل‌ها قرار داد، [ولى‌] اندکى سپاس مى‌گزارید
و گفتند: آیا وقتى [مردیم و] در زمین ناپدید شدیم، در آفرینش تازه‌اى خواهیم شد؟ بلکه آنها به لقاى پروردگارشان کافرند
بگو: فرشته مرگ که بر شما گمارده شده، جانتان را مى‌ستاند، آن‌گاه به سوى پروردگارتان بازگردانده مى‌شوید
و اگر مى‌دیدى هنگامى که مجرمان در پیشگاه پروردگارشان سرها را به زیر افکنده [مى‌گویند]: پروردگارا! [آنچه وعده کرده بودى‌] دیدیم و شنیدیم، پس ما را بازگردان تا کار شایسته کنیم، که اینک ما به یقین رسیده‌ایم
و اگر مى‌خواستیم، به هر کسى [از روى جبر] هدایتش را مى‌دادیم، لیکن این سخن از جانب من حتمى شده است که به یقین جهنم را از همه جنیان و آدمیان [که به اختیار خود خلاف مى‌کنند] آکنده سازم
پس به [سزاى‌] آن که دیدار این روزتان را از یاد بردید [عذاب را] بچشید. ما نیز شما را از یاد برده‌ایم، و بچشید عذاب همیشگى را به خاطر اعمالى که انجام مى‌دادید
تنها کسانى به آیات ما مى‌گروند که چون آن را به ایشان یادآورى کنند، به حال سجده مى‌افتند و به ستایش پروردگارشان تسبیح مى‌گویند و آنها بزرگى نمى‌فروشند
از بسترهاى خواب [براى عبادت شب‌] پهلو تهى مى‌کنند و پروردگارشان را با خوف و رجا مى‌خوانند و از آنچه روزیشان کرده‌ایم انفاق مى‌کنند
پس هیچ کس نمى‌داند چه چیزى از روشنى چشم‌ها به پاداش آنچه انجام مى‌دادند برایشان نهفته شده است
پس آیا کسى که مؤمن است مانند کسى است که نافرمان است؟ برابر نیستند
اما کسانى که ایمان آوردند و کارهاى شایسته کردند، ایشان را براى پذیرایى، به خاطر آنچه انجام مى‌دادند منزلگاه‌هاى بهشت است
و اما کسانى که نافرمانى کردند، جایگاهشان آتش است. هر بار که بخواهند از آن بیرون بیایند به درون آن بازگردانده مى‌شوند و به آنها گفته مى‌شود: بچشید عذاب آتشى را که دروغش مى‌پنداشتید
و قطعا پیش از عذاب بزرگ‌تر، از عذاب نزدیک‌تر [این دنیا] به آنها مى‌چشانیم، شاید که آنها [به خدا] بازگردند
و کیست ظالم‌تر از آن کس که به آیات پروردگارش توجه داده شود و آن‌گاه از آن روى بگرداند؟ قطعا ما از مجرمان انتقام خواهیم گرفت
و به راستى [ما] به موسى کتاب دادیم پس در دیدار با او تردید مکن و آن [کتاب‌] را راهنماى بنى اسرائیل قرار دادیم
و نظر به این که شکیبایى کردند و به آیات ما یقین داشتند از آنها پیشوایانى قرار دادیم که به فرمان ما [مردم را] هدایت مى‌کردند
البته پروردگار تو خودش روز قیامت در آنچه اختلاف مى‌کردند، میانشان داورى خواهد نمود
آیا آنها را راه ننمود که چه بسیار نسل‌ها را پیش از آنها نابود کردیم که [اینان‌] در خانه‌هاى [ویران شده‌ى‌] آنها راه مى‌روند؟ قطعا در این [امر] عبرت‌هاست. آیا نمى‌شنوند
آیا ننگریستند که ما باران را به سوى زمین بایر مى‌رانیم و بدان کشتزارى را بر مى‌آوریم که دام‌هایشان و خودشان از آن مى‌خورند؟ آیا نمى‌بینند
و مى‌گویند: این پیروزى [شما] کى خواهد بود اگر راست مى‌گویید
بگو: روز فتح، ایمان کسانى که کافر شدند سودى نمى‌دهد و مهلت داده نمى‌شوند
پس، از ایشان روى برتاب و منتظر باش که آنها نیز در انتظارند
اى پیامبر! از خدا بترس و کافران و منافقان را اطاعت مکن. بى‌تردید خداوند داناى حکیم است
و آنچه را که از جانب پروردگارت به تو وحى مى‌شود، پیروى کن. به یقین خداوند به آنچه مى‌کنید آگاه است
و بر خدا توکل کن، و همین بس که خدا نگهبان [تو] است
خداوند براى هیچ مردى در درونش دو دل ننهاده است، و آن زنانتان را که ظهار مى‌کنید [و آنها را مادران خود مى‌خوانید در واقع‌] مادران شما نگردانیده، و پسر خواندگانتان را پسران [واقعى‌] شما قرار نداده است. این، گفتار شما با دهان [و زبانتان‌] است، ولى خدا حق
آنها (پسر خواندگان) را به [نام‌] پدرانشان بخوانید، که این نزد خدا منصفانه‌تر است، و اگر پدرانشان را نمى‌شناسید، پس برادران دینى و دوستان شمایند، [آنها را به نام برادر یا دوست خطاب کنید.] و بر شما در آنچه اشتباه کرده‌اید گناهى نیست، ولى در آنچه دل‌هایت
پیامبر نسبت به مؤمنان از خودشان مقدم‌تر است و همسرانش [در حکم‌] مادران ایشانند. و خویشاوندان طبق کتاب خدا، از مؤمنان و مهاجران نسبت به یکدیگر [در ارث‌] اولویت و تقدم دارند، مگر آن که بخواهید به دوستان خود نیکى کنید [و سهمى از مال خود را برایشان وصیت
و [یاد کن‌] هنگامى را که از پیامبران پیمان گرفتیم و از تو و از نوح و ابراهیم و موسى و عیسى بن مریم، و از [همه‌] آنان پیمانى استوار گرفتیم [که در تکلیف رسالت کوتاهى نکنند]
تا [خدا] راستگویان را از صدقشان سؤال کند، و براى کافران عذابى دردناک آماده کرده است
اى کسانى که ایمان آورده‌اید! نعمت خدا بر خودتان را یاد کنید، آن‌گاه که شما را لشکرهایى [در بدر] آمدند، پس بر سر آنان تندبادى و لشکرهایى که آنها را نمى‌دیدید فرستادیم، و خدا به آنچه مى‌کنید ناظر است
[یاد کنید] آن‌گاه که از بالا و پایین [شهر] تان بر شما تاختند، و آن‌گاه که چشم‌ها خیره شد و جان‌ها به گلوگاه رسید و به خدا گمان‌هاى گوناگون مى‌بردید
آن جا بود که مؤمنان امتحان شدند و سخت تکان خوردند
و هنگامى که منافقان و کسانى که در دل‌هایشان بیمارى است مى‌گفتند: خدا و فرستاده‌اش جز فریب به ما وعده ندادند
و آن‌گاه که گروهى از آنان گفتند: اى مردم مدینه! دیگر براى شما جاى ماندن نیست، پس [از جبهه‌] برگردید. و گروهى از آنها از پیامبر اجازه مى‌خواستند و مى‌گفتند: خانه‌هاى ما بى‌حفاظ است، در حالى که بى‌حفاظ نبود و جز فرار قصدى نداشتند
و اگر از اطراف [مدینه به وسیله کفار] مورد هجوم واقع مى‌شدند، سپس از آنها فتنه‌گرى [و بازگشت به شرک‌] خواسته مى‌شد، حتما آن را مى‌پذیرفتند، و جز اندک زمانى در آن درنگ نمى‌کردند
در حالى که آنها پیش از این با خدا پیمان بسته بودند که پشت [به دشمن‌] نکنند، و پیمان خدا همواره بازخواست شدنى است
بگو: اگر از مرگ یا کشته شدن بگریزید، این گریز اصلا سودى به حال شما نخواهد داشت و در آن صورت جز اندکى [از زندگى‌] برخوردار نخواهید شد
بگو: چه کسى مى‌تواند در برابر خدا از شما حمایت کند اگر او براى شما بدى بخواهد یا رحمت بخواهد؟ و آنان غیر از خدا براى خود یار و یاورى نخواهند، یافت
همانا خدا کسانى از شما را که از جنگ باز مى‌داشتند و کسانى را که به برادرانشان مى‌گفتند: به سوى ما بیایید [و به جنگ نروید]، به خوبى مى‌شناسد و جز اندکى به جنگ تن در نمى‌دهند
[آنها در همه چیز] بر شما بخیلند، و هنگامى که بیم [جنگ‌] پیش آید، آنها را مى‌بینى که به تو مى‌نگرند و چشمانشان [از ترس در حدقه‌] مى‌گردد، مثل کسى که از مرگ بیهوش شده باشد، و چون ترس برطرف شد، شما را به خاطر حرص مال با زبان‌هاى تند [و نیش‌دار در باره‌
مى‌پندارند که احزاب [هنوز از اطراف مدینه‌] نرفته‌اند و اگر احزاب بیایند، [از ترس آنها] دوست دارند کاش در میان بادیه‌نشین‌ها بودند [و پنهان مى‌شدند] و از اخبار [جنگ‌] شما مى‌پرسیدند، و اگر در میان شما هم بودند جز اندکى پیکار نمى‌کردند
قطعا براى شما در [رفتار] رسول خدا سرمشقى نیکوست، براى کسى که به خدا و روز واپسین امید دارد و خدا را فراوان یاد مى‌کند
[اما] وقتى مؤمنان احزاب را دیدند، گفتند: این همان چیزى است که خدا و فرستاده‌اش به ما وعده دادند و خدا و رسولش راست گفتند، و جز بر ایمان و تسلیم‌شان نیفزود
از مؤمنان مردانى هستند که به آنچه با خدا عهد بستند صادقانه وفا کردند، پس برخى از آنها نذر خود را ادا کرده [به شهادت رسیدند] و برخى از آنها در [همین‌] انتظارند و هرگز پیمان خود را تغییر ندادند
تا خدا راستگویان را به خاطر راستى‌شان پاداش دهد، و منافقان را اگر بخواهد عذاب کند یا توبه‌شان را بپذیرد که خدا آمرزنده‌ى مهربان است
و خدا کافران خشمگین را دفع کرد، بى‌آن که به غنیمتى رسیده باشند و خداوند مؤمنان را از جنگ کفایت کرد [و پیروزیشان داد] و خدا قوى شکست ناپذیر است
و کسانى از اهل کتاب را که با [احزاب‌] همپشتى کرده بودند، از دژهایشان به زیر آورد و در دل‌هایشان هراس افکند که گروهى را مى‌کشتید و گروهى را اسیر مى‌کردید
و زمینشان و خانه‌ها و اموالشان و سرزمینى را که در آن پا نگذاشته بودید، به ارث شما در آورد، و خدا بر هر چیزى تواناست
اى پیامبر! به همسرانت بگو: اگر خواهان زندگى دنیا و زینت آن هستید، بیایید تا برخوردارتان کنم و به خوشى و نیکى رهایتان سازم
و اگر خواستار خدا و فرستاده‌ى وى و سراى آخرتید، به راستى خدا براى نیکوکاران شما پاداش بزرگى مهیا کرده است
اى همسران پیامبر! هر کس از شما مبادرت به کار زشت آشکارى کند، عذابش دو چندان خواهد بود و این بر خداوند آسان است
و هر کس از شما براى خدا و رسولش، فروتنى و تسلیم پیشه کند و کار شایسته انجام دهد، پاداش او را دو چندان مى‌دهیم و برایش روزى کریمانه‌اى فراهم ساخته‌ایم
اى همسران پیامبر! شما مانند هیچ یک از دیگر زنان نیستید، اگر تقوا پیشه مى‌کنید، پس به ناز سخن مگویید، تا آن کس که در دلش بیمارى است طمع ورزد و سخن به متعارف گویید
و در خانه‌هایتان بنشینید، و مانند روزگار جاهلیت قدیم، با خودنمایى ظاهر نشوید، و نماز به پا دارید و زکات بدهید، و خدا و رسولش را اطاعت کنید. جز این نیست که خدا مى‌خواهد آلودگى را از شما اهل بیت بزداید و شما را کاملا پاکیزه گرداند
و آنچه را که از آیات خدا و حکمت در خانه‌هاى شما خوانده مى‌شود یاد کنید بى‌تردید خداوند دقیق و آگاه است
بى‌گمان، مردان و زنان مسلمان، و مردان و زنان با ایمان، و مردان و زنان اطاعت پیشه، و مردان و زنان راستگو، و مردان و زنان شکیبا، و مردان و زنان فروتن و مردان و زنان صدقه دهنده، و مردان و زنان روزه‌دار، و مردان و زنان پاکدامن، و مردان و زنانى که خدا را
و هیچ مرد و زن مؤمنى را نرسد که چون خدا و رسولش به کارى حکم دهند، براى آنها در کارشان اختیارى باشد. و هر کس خدا و رسولش را نافرمانى کند، قطعا دچار گمراهى آشکارى گردیده است
و آن‌گاه که به آن کس که خدا نعمتش داده بود و تو در حق او احسان کرده بودى [فرزند خوانده‌ات زید]، گفتى: همسرت را نگاه دار و از خدا پروا بدار، و چیزى را که خدا عیان کننده‌ى آن بود در ضمیر خویش نهان مى‌داشتى، و از مردم مى‌ترسیدى، و خدا سزاوارتر است که ا
بر پیامبر در آنچه خدا براى او مقرر کرده محذورى نیست. [این‌] سنت خداست که از دیرباز در میان گذشتگان (پیامبران) نیز بوده و فرمان خدا همواره سنجیده و حساب شده است
[پیامبران‌] کسانى هستند که پیام‌هاى خدا را مى‌رسانند و از او مى‌ترسند و از هیچ کس جز خدا نمى‌ترسند، و خدا براى حسابرسى کفایت مى‌کند
محمد (صلى الله علیه وآله وسلم) پدر هیچ یک از مردان شما نیست، و لیکن فرستاده‌ى خدا و خاتم پیامبران است، و خدا به هر چیزى داناست
اى کسانى که ایمان آورده‌اید! خدا را بسیار یاد کنید
و صبح و شام او را نیایش کنید
اوست که بر شما درود مى‌فرستد و فرشتگان او نیز، تا شما را از تاریکى‌ها به سوى روشنایى بیرون آورد، و او به مؤمنان مهربان است
روزى که خدا را ملاقات مى‌کنند، درودشان سلام است، و خدا پاداش نفیسى براى آنها آماده کرده است
اى پیامبر! ما تو را شاهد و مژده رسان و بیم دهنده فرستاده‌ایم
و دعوت کننده به سوى خدا به خواست او، و چراغى تابان
و مؤمنان را مژده ده که براى آنها از جانب خدا تفضلى بزرگ خواهد بود
و کافران و منافقان را اطاعت نکن و آزارشان را نادیده بگیر، و بر خدا توکل کن، که حمایت خدا کفایت مى‌کند
اى کسانى که ایمان آورده‌اید! وقتى زنان مؤمن را به همسرى گرفتید، آن‌گاه پیش از آن که با آنها نزدیکى کنید طلاقشان دادید، شما را بر آنها عده‌اى نیست که حسابش را نگاه دارید پس مهرشان را بدهید و به خوشى رهایشان کنید
اى پیامبر! ما براى تو آن همسرانى را که مهرشان را داده‌اى حلال کردیم، و کنیزانى که خدا از غنیمت جنگى در اختیار تو قرار داده، و دختران عمویت و دختران عمه‌هایت و دختران دایى تو و دختران خاله‌هایت که با تو مهاجرت کرده‌اند [ازدواج با آنها براى تو حلال اس
[نوبت‌] هر کدام از آن زنان را که مى‌خواهى به تأخیر مى‌اندازى و هر کدام را که مى‌خواهى نزد خود جاى مى‌دهى، و اگر هر کدام را که دور کرده بودى [دوباره‌] بطلبى، بر تو باکى نیست، این نزدیک‌تر است به این که چشم‌هاى ایشان روشن شود و محزون نشوند و همگى به آن
بعد از این، هیچ زنى [جز همسران کنونى‌ات‌] بر تو حلال نیست، و نیز نمى‌توانى همسرانت را به همسران دیگرى مبدل سازى، هر چند جمال آنها تو را جلب کند، مگر آنچه به ملک تو در آید [یعنى کنیزان‌]، و خدا بر هر چیزى مراقب است
اى کسانى که ایمان آورده‌اید! داخل خانه‌هاى پیامبر مشوید، مگر آن که براى [خوردن‌] طعامى به شما اجازه داده شود، [آن هم‌] بى‌آن که [قبل از وقت بیایید و] منتظر آماده شدن غذا باشید، ولى هنگامى که دعوت شدید در آیید، و وقتى غذا خوردید متفرق شوید و به گفت و
اگر چیزى را آشکار کنید یا آن را پنهان دارید، بى‌تردید خداوند از همه چیز آگاه است
بر آنها در مورد پدران و پسران و برادران و برادرزاده‌ها و خواهرزاده‌هایشان و زنان [همکیش‌] خود و بردگانشان گناهى نیست [که نزدشان بى‌حجاب باشند]، و [اى زنان پیامبر!] از خدا بترسید که خدا بر هر چیزى ناظر است
بى‌گمان، خدا و فرشتگان او بر پیامبر درود مى‌فرستند. اى کسانى که ایمان آورده‌اید! بر او درود فرستید و سلام گویید، سلامى [شایسته و تسلیم فرمان او باشید]
بى‌گمان، کسانى که خدا و پیامبر او را آزار مى‌دهند، خدا آنها را در دنیا و آخرت لعنت کرده و برایشان عذابى خفت‌بار آماده کرده است
و کسانى که مردان و زنان مؤمن را با [نسبت دادن‌] گناهى که نکرده‌اند آزار مى‌دهند، قطعا تهمت و گناه آشکارى را به گردن گرفته‌اند
اى پیامبر! به زنان و دخترانت و به زنان مؤمنان بگو پوشش‌هاى خود را بر خود بپیچند. این براى آن که [به عفیف بودن‌] شناخته شوند و مورد تعرض [هوسبازان‌] قرار نگیرند نزدیک‌تر است، و خدا آمرزنده و مهربان است
اگر منافقان و کسانى که در دل‌هایشان مرض است و شایعه افکنان در مدینه، [از کارهاى خود و آزار زنان‌] باز نایستند، تو را سخت بر آنان مى‌شورانیم که جز مدت کوتاهى نمى‌توانند در کنار تو در این شهر بمانند
مورد خشم و لعنت [خدا] هستند و هر کجا یافته شوند دستگیر و به سختى کشته مى‌شوند
این سنت خدا در باره‌ى کسانى است که پیش‌تر بوده‌اند، و در سنت خدا هرگز تغییرى نخواهى یافت
مردم از تو از وقت رستاخیز مى‌پرسند، بگو: علم آن فقط نزد خداست، و تو چه مى‌دانى، شاید رستاخیز نزدیک باشد
به یقین، خدا کافران را لعنت کرده و براى آنها آتشى برافروخته آماده کرده است
جاودانه در آن مى‌مانند نه دوستى مى‌یابند و نه یاورى
روزى که چهره‌هایشان در آتش دگرگون شود، مى‌گویند: اى کاش خدا را فرمان مى‌بردیم و پیامبر را اطاعت مى‌کردیم
و گویند: پروردگارا! ما پیشوایان و بزرگان خویش را اطاعت کردیم و آنها ما را از راه به در کردند
پروردگارا! آنها را دو چندان عذاب ده و لعنتشان کن، لعنتى بزرگ
اى کسانى که ایمان آورده‌اید! مانند کسانى نباشید که موسى را [با اتهام خود] آزار دادند، و خدا او را از آنچه گفتند مبرا ساخت، و او نزد خدا آبرومند بود
اى کسانى که ایمان آورده‌اید! از خدا بترسید و سخن صواب گویید
تا کارهاى شما را اصلاح کند و گناهانتان را بر شما ببخشاید. و هر که خدا و رسولش را اطاعت کند، قطعا به کامیابى بزرگى نایل آمده است
ما امانت [الهى و بار تکلیف‌] را بر آسمان‌ها و زمین و کوه‌ها عرضه کردیم، و آنها [تکوینا] از پذیرفتن آن سرباز زدند و از آن هراسیدند، ولى انسان آن را بر دوش گرفت به راستى او ستمگرى نادان است
[هدف این بود] که خدا مردان و زنان منافق، و مردان و زنان مشرک را [به خاطر سرپیچى از تکلیف‌] عذاب کند، و به مردان و زنان با ایمان توجه و عنایت کند، و خدا آمرزنده و مهربان است
ستایش خدایى را که آنچه در آسمان‌ها و آنچه در زمین است از آن اوست، و در آخرت [نیز] حمد و سپاس از آن اوست، و هم اوست حکیم آگاه
آنچه در زمین فرو مى‌رود و آنچه از آن بر مى‌آید و آنچه از آسمان فرود مى‌آید و آنچه در آن بالا مى‌رود [همه را] مى‌داند، و اوست مهربان آمرزنده
و کسانى که کافر شدند، گفتند: ما را رستاخیز نخواهد آمد. بگو: چرا، سوگند به پروردگارم که حتما به سراغتان خواهد آمد. [خدایى که‌] عالم غیب است و هموزن ذره‌اى، نه در آسمان‌ها و نه در زمین، از او پوشیده نیست، و هیچ کوچک‌تر و بزرگ‌تر از آن نیست، مگر این که
تا کسانى را که ایمان آوردند و کارهاى شایسته کردند پاداش دهد، آنان آمرزش و روزى کریمانه برایشان خواهد بود
و کسانى که در [ابطال‌] آیات ما کوشش مى‌کنند که ما را به عجز آورند، برایشان عذابى دردناک از شکنجه است
و کسانى که از دانش بهره یافته‌اند، مى‌دانند که آنچه از جانب پروردگارت به سوى تو نازل شده، حق است و به راه [آن خداى‌] شکست‌ناپذیر ستوده هدایت مى‌کند
و کسانى که کافر شدند، گفتند: آیا مردى را به شما نشان دهیم که شما را خبر مى‌دهد که چون کاملا متلاشى شدید، قطعا آفرینشى جدید خواهید یافت
آیا [این مرد] بر خدا دروغ بسته یا جنونى در اوست؟ [نه،] بلکه آنها که به آخرت ایمان نمى‌آورند، در عذاب و گمراهى بس دورى هستند
آیا به آنچه پیش رو و پشت سرشان از آسمان و زمین است، نگاه نکردند؟ اگر بخواهیم آنها را در زمین فرو مى‌بریم، یا قطعاتى از آسمان بر سرشان مى‌افکنیم. قطعا در این [هشدار] براى هر بنده‌ى توبه کارى عبرت است
و به راستى داود را از جانب خویش مزیتى عطا کردیم، [و گفتیم:] اى کوه‌ها و اى پرندگان! [در تسبیح‌] با او هم آواز شوید، و آهن را براى او نرم کردیم
که زره‌هاى فراخ بساز و بافت آن را یکنواخت کن، و کار شایسته کنید همانا من به آنچه انجام مى‌دهید بینایم
و باد را مسخر سلیمان کردیم که [سیر] صبحگاهش [مسیر] یک ماه و عصرگاهش [نیز مسیر] یک ماه بود، و چشمه مس مذاب را براى او روان ساختیم، و عده‌اى از جن به فرمان پروردگارشان پیش روى او کار مى‌کردند، و هر که از آنها از دستور ما سر بر مى‌تافت، از عذاب سوزان ب
براى او هر چه مى‌خواست از معبدها و مجسمه‌ها و ظروف بزرگ مانند حوضچه‌ها و دیگ‌هاى ثابت مى‌ساختند. اى خاندان داود! شکرگزار باشید، و تعداد کمى از بندگان من سپاسگزارند
[سلیمان با این قدرت‌] هنگامى که مرگ را براى او مقرر داشتیم، آنها را به مرگ او آگاه نساخت مگر موریانه‌اى که عصاى او را مى‌خورد. پس چون [پیکرش‌] فرو افتاد، جنیان دریافتند که اگر غیب مى‌دانستند، در عذاب خفت بار نمى‌ماندند
همانا براى [مردم‌] سبأ در محل سکونتشان نشانه [رحمتى‌] بود دو باغستان داشتند در جانب راست و چپ، [گفتیم:] از روزى پروردگارتان بخورید و او را شکر کنید که شهرى است پاکیزه و پروردگارى آمرزگار
ولى روى گردانیدند پس بر آنها سیل ویرانگر فرستادیم، و دو باغستان آنها را به دو باغى با میوه‌هاى تلخ و شورگز و اندکى از درخت سدر مبدل ساختیم
این [عقوبت‌] را به [سزاى‌] کفرانشان به آنها دادیم و آیا جز ناسپاس را مجازات مى‌کنیم
و میان آنها و میان شهرهایى که در آنها برکت نهاده بودیم، آبادى‌هایى پیدا [و نزدیک به هم‌] پدید آوردیم، و در آنها سیر و سفر را به اندازه کردیم [و فاصله‌ها برابر بود، و گفتیم:] شب‌ها و روزها به ایمنى در آنها سفر کنید
ولى [این مردم ناسپاس‌] گفتند: پروردگارا! میان سفرهایمان دورى افکن [تا درویش و غنى متمایز شوند]، و بر خویشتن ستم کردند پس آنها را افسانه‌هایى [عبرت‌آموز] گردانیدیم، و سخت تار و مارشان کردیم. قطعا در این [ماجرا] براى هر صبر پیشه‌ى سپاسگزارى عبرت‌هاست
و همانا شیطان گمان خود را در مورد آنها راست یافت، و جز گروهى از مؤمنان، همه از او پیروى کردند
و را بر آنها تسلطى نبود، جز آن که [مى‌خواستیم‌] کسى را که به آخرت ایمان دارد از کسى که در باره‌ى آن مردد است باز شناسیم، و پروردگار تو بر هر چیزى نگاهبان است
بگو: کسانى را که به جاى خدا پنداشته‌اید بخوانید آنها به اندازه‌ى ذره‌اى را نه در آسمان‌ها و نه در زمین مالک نیستند، و در آن دو هیچ شرکتى ندارند، و از آنها کسى مددکار خدا نیست
و شفاعت در پیشگاه او سود نمى‌بخشد، مگر در باره‌ى کسى که او را اجازه دهد تا چون هراس از دل‌هایشان برطرف شود، [مجرمان به شافعان‌] گویند: پروردگارتان چه گفت؟ گویند: حق را، و او بلند مرتبه و بزرگ است
بگو: کیست که شما را از آسمان‌ها و زمین روزى مى‌دهد؟ بگو: خداى، و در حقیقت ما و شما یا بر هدایتیم یا در گمراهى آشکار
بگو: [شما] از آنچه ما گناه کرده‌ایم بازخواست نمى‌شوید، و [ما نیز] از آنچه شما انجام مى‌دهید بازخواست نخواهیم شد
بگو: پروردگارمان ما و شما را [یکجا] جمع مى‌کند، سپس میان ما به حق داورى مى‌کند و اوست داور دانا
بگو: کسانى را که به عنوان شریکان به او ملحق کرده‌اید، به من نشان دهید. چنین نیست، بلکه اوست خداى شکست‌ناپذیر حکیم
و ما تو را نفرستادیم جز بشارتگر و هشدار دهنده براى همه مردم لیکن بیشتر مردم نمى‌دانند
و مى‌گویند: این وعده‌ى [قیامت‌] کى خواهد بود، اگر راست مى‌گویید
بگو: براى شما وعدگاه روزى است که نه ساعتى از آن تأخیر مى‌کنید و نه پیش مى‌افتید
و کسانى که کافر شدند گفتند: نه به این قرآن و نه به آن [کتاب‌هایى‌] که پیش از آن است هرگز ایمان نخواهیم آورد. و اى کاش این ظالمان را هنگامى که در پیشگاه پروردگارشان بازداشت شده‌اند ببینى که [چگونه‌] سخن را به یکدیگر برمى‌گردانند [و جدل مى‌کنند و] ضعی
مستکبران به ضعیف شدگان گویند: مگر ما بودیم که شما را از هدایت پس از آن که به سوى شما آمد بازداشتیم؟ بلکه خودتان گناهکار بودید
و ضعیف شدگان به مستکبران گویند: [نه،] بلکه نیرنگ شب و روز [شما بود]، آن گاه که ما را وادار مى‌کردید که به خدا کافر شویم و براى او همتایانى قرار دهیم. و هنگامى که عذاب را ببینند پشیمانى [خود] را پنهان مى‌دارند و در گردن‌هاى کسانى که کافر شدند غل‌ها مى
و در هیچ شهرى هشدار دهنده‌اى نفرستادیم جز آن که خوشگذرانان آنها گفتند: ما به آنچه فرستاده شده‌اید کافریم
و گفتند: اموال و اولاد ما [از همه‌] بیشتر است [و این نشانه قرب ما به خداست‌] و ما عذاب نخواهیم شد
بگو: پروردگار من [جهت مصالحى‌] روزى را براى هر کس که بخواهد وسعت مى‌دهد یا تنگ مى‌گیرد [این ربطى به قرب خدا ندارد] ولى بیشتر مردم نمى‌دانند
و اموال و فرزندانتان چیزى نیست که شما را به پیشگاه ما نزدیک گرداند، مگر کسانى که ایمان آورده و کار شایسته کرده باشند، که آنها را بدانچه کرده‌اند دو برابر پاداش است و آنها در غرفه‌هاى [بهشتى‌] آسوده خاطر خواهند بود
و کسانى که در [ابطال‌] آیات ما مى‌کوشند که [ما را] به عجز آورند، آنان احضار شوندگان در عذاب [الهى‌] خواهند بود
بگو: در حقیقت، پروردگار من روزى را براى هر کس از بندگانش بخواهد وسعت مى‌دهد یا براى او تنگ مى‌گیرد. و هر چه انفاق کردید عوضش را خدا مى‌دهد، و او بهترین روزى دهندگان است
و روزى که همه آنها را گرد مى‌آورد، آن‌گاه به فرشتگان مى‌گوید: آیا اینان شما را مى‌پرستیدند
گویند: منزهى تو! سرپرست ما تویى نه آنها، بلکه جنیان را مى‌پرستیدند بیشترشان به آنها ایمان داشتند
پس امروز براى یکدیگر سود و زیانى ندارید، و به کسانى که ستم کرده‌اند مى‌گوییم: بچشید عذاب آتشى را که آن را دروغ مى‌شمردید
و چون آیات روشن ما بر آنها خوانده شود گویند: این نیست جز مردى که مى‌خواهد شما را از آنچه پدرانتان مى‌پرستیدند باز دارد، و [نیز] گویند: این جز دروغى بربافته نیست. و کسانى که کافر شدند، در باره‌ى حق وقتى به سویشان آمد گفتند: این جز افسونى آشکار نیست
و ما هیچ کتابى به آنها نداده بودیم که آن را بخوانند، و پیش از تو هشدار دهنده‌اى به سویشان نفرستاده بودیم. [که به موجب آن تو را تکذیب کنند
و کسانى که پیش از اینان بودند [نیز] تکذیب کردند، در حالى که اینان (اهل مکه) به ده یک آنچه [از قدرت‌] به آنها داده بودیم نمى‌رسند، [با این حال‌] فرستادگان مرا تکذیب کردند پس [بنگر] چگونه بود عقوبت من
بگو: من فقط به شما یک اندرز مى‌دهم که: دو تا دو تا و یک یک براى خدا به پا خیزید، سپس بیندیشید که این دوست شما [محمد صلى الله علیه وآله‌] هیچ گونه جنونى ندارد. او صرفا شما را از عذاب سختى که در پیش است هشدار مى‌دهد
بگو: هر مزدى که از شما خواستم به نفع خودتان است، مزد من جز بر خدا نیست و او بر هر چیزى گواه است
بگو: بى‌گمان، پروردگارم حق را [از راه وحى بر دل من‌] مى‌افکند و او داننده‌ى غیب‌هاست
بگو: حق آمد و باطل از سر نمى‌گیرد و بر نمى‌گردد
بگو: اگر گمراه شوم، فقط به زیان خود گمراه شده‌ام، و اگر هدایت یابم به خاطر آن است که پروردگارم به من وحى مى‌کند، که او شنوا و نزدیک است
و اى کاش مى‌دیدى هنگامى را که [کافران از اوضاع معاد] وحشت زده‌اند، و گریزى نمانده است و از مکانى نزدیک دستگیر مى‌شوند
و گویند: [اینک‌] به آن [قرآن‌] ایمان آوردیم، ولى چگونه از مکانى دور دستیابى [به ایمان‌] براى آنها میسر است
و حال آن که پیش از این منکر آن شدند، و از جایى دور به نادیدنى، تیر انکار مى‌افکندند
و میان آنها و آنچه از لذایذ مى‌خواستند جدایى افتاد، همان‌گونه که پیش‌تر با امثال ایشان چنین رفتار شد، زیرا آنها [در باره‌ى رستاخیز] سخت در تردید بودند
سپاس خداى را که پدید آورنده‌ى آسمان‌ها و زمین است [و] فرشتگان را رسولانى کرد که داراى بال‌هاى دوگانه و سه‌گانه و چهارگانه‌اند. در آفرینش، هر چه بخواهد مى‌افزاید، چرا که خدا بر هر چیزى تواناست
هر رحمتى را که خدا براى مردم بگشاید، بازدارنده‌اى براى آن نیست، و آنچه را که بازدارد، پس از آن، کسى قادر به فرستادن آن نیست، و او شکست‌ناپذیر حکیم است
اى مردم! نعمت خدا بر خودتان را یاد کنید. آیا غیر از خدا آفریدگارى هست که شما را از آسمان و زمین روزى دهد؟ خدایى جز او نیست، پس چگونه [از حق‌] برگردانده مى‌شوید
و اگر تو را تکذیب کنند، قطعا پیش از تو [هم‌] فرستادگانى تکذیب شدند، و [همه‌] کارها به سوى خدا بازگردانده مى‌شود
اى مردم! همانا وعده‌ى خدا حق است، پس مبادا زندگى دنیا شما را فریب دهد، و زنهار تا [شیطان‌] فریبکار، شما را به [کرم‌] خدا نفریبد
در حقیقت، شیطان دشمن شماست، پس او را دشمن بگیرید. جز این نیست که او گروه خود را مى‌خواند تا از دوزخیان شوند
کسانى که کافر شدند، عذابى سخت خواهند داشت، و کسانى که ایمان آوردند و کارهاى شایسته کردند، براى آنها آمرزش و پاداشى بزرگ است
آیا آن کس که زشتى کردارش براى او آراسته شده و آن را زیبا مى‌بیند [مانند مؤمن نیکوکار است‌]؟ پس خداست که هر که را بخواهد بى‌راه مى‌گذارد و هر که را بخواهد هدایت مى‌کند. پس مبادا جان تو بر سر اندوه بر آنها [از کف‌] برود. قطعا خدا به آنچه مى‌کنند داناست
و خدا کسى است که بادها را روانه کرد، که [همواره‌] ابرى را بر مى‌انگیزند، و [ما] آن را به سوى سرزمین مرده راندیم، و آن زمین را پس از مرگش به آن زنده کردیم. برخاستن [از قبرها] نیز چنین است
هر کس عزت مى‌خواهد، عزت یکسره از آن خداست. سخنان پاکیزه به سوى او بالا مى‌رود و عمل صالح، آن را بالا مى‌برد. و کسانى که زشتى‌ها را طرح‌ریزى مى‌کنند عذابى سخت خواهند داشت، و نیرنگ آنها حتما تباه مى‌شود
و خداوند شما را از خاکى آفرید، سپس از نطفه‌اى، آن‌گاه شما را زوج‌ها گردانید و هیچ زنى باردار نمى‌شود و بار نمى‌نهد مگر با علم او، و هیچ کهنسالى عمر طولانى نمى‌کند و یا از عمرش کاسته نمى‌شود، مگر آن که در کتابى [مسطور] است. بى‌شک، این [کار] بر خدا آسا
و دو دریا یکسان نیستند: این یک، شیرین و گوارا و نوشیدنش خوشگوار و آن یک شور و تلخ است و شما از هر دو گوشت تازه مى‌خورید و وسایل زینتى پوشیدنى استخراج مى‌کنید، و کشتى‌ها را در آن مى‌بینى که [موج‌ها را] مى‌شکافند [و پیش مى‌روند] تا از فضل او روزى جویی
شب را در روز داخل مى‌کند [و روز بلند مى‌شود] و روز را در شب وارد مى‌کند، و آفتاب و ماه را تسخیر کرده است [که‌] هر یک تا سر آمد معینى روانند. این است خداوند که پروردگار شماست. فرمانروایى از آن اوست، و کسانى را که غیر از او مى‌خوانید، مالک پوست هسته خر
اگر آنها را بخوانید، صداى شما را نمى‌شنوند، و اگر مى‌شنیدند اجابتتان نمى‌کردند، و روز قیامت شرک شما را انکار مى‌کنند و [هیچ کس‌] مثل [خداى‌] آگاه، تو را خبردار نمى‌کند
اى مردم! شما به خدا نیازمندید، و خداست که بى‌نیاز و ستوده است
اگر بخواهد، شما را مى‌برد و خلق جدیدى مى‌آورد
و این [امر] براى خدا دشوار نیست
و هیچ گناهکارى، بار [گناه‌] دیگرى را بر دوش نمى‌کشد، و اگر [شخص‌] گرانبارى [دیگرى را] براى حمل بار گناه خود بخواند، چیزى از آن برداشته نمى‌شود، هر چند خویشاوند باشد. تو تنها کسانى را که در نهان از پروردگارشان مى‌ترسند و نماز برپا داشته‌اند هشدار توان
و نابینا و بینا یکسان نیستند
و نه ظلمت‌ها و نه روشنایى
و نه سایه و نه گرماى آفتاب
و نه زندگان یکسانند و نه مردگان. همانا خدا هر که را بخواهد شنوا مى‌کند، و تو کسانى را که در گورهایند شنوا نتوانى کرد
تو صرفا [یک‌] هشدار دهنده هستى
ما تو را به حق، بشارتگر و هشدار دهنده فرستادیم، و هیچ امتى نبوده مگر این که در میان آنها هشدار دهنده‌اى گذشته است
و اگر تو را تکذیب کنند، قطعا کسانى که پیش از آنها بودند [نیز] به تکذیب پرداختند پیامبرانشان دلایل آشکار و نوشته‌ها و کتاب روشنگر براى آنها آوردند
آن‌گاه کسانى را که کافر شدند، گرفتار کردم، پس [بنگر] چگونه بود عقوبت من
آیا ندیدى که خدا از آسمان، آبى فرستاد و بدان میوه‌هایى با رنگ‌هاى گوناگون پدید آوردیم؟ و برخى از کوه‌ها [و سنگ‌ها] داراى خطوط [و رگه‌هایى‌] سفید و سرخ به رنگ‌هاى مختلف و [گاه‌] به رنگ کاملا سیاه هستند
و از انسان‌ها و جنبندگان و چهارپایان نیز همان طور رنگ‌هایشان گوناگون است. از بندگان خدا تنها عالمان از او مى‌ترسند. آرى، خداوند شکست ناپذیر آمرزنده است
به یقین کسانى که کتاب خدا را تلاوت مى‌کنند و نماز برپا داشته و از آنچه به ایشان روزى داده‌ایم در نهان و آشکار انفاق کرده‌اند، به تجارتى امید بسته‌اند که هرگز زوال نمى‌پذیرد
تا [خدا] پاداششان را به طور کامل به آنها بدهد و از فضل خود بر ایشان بیفزاید که او آمرزنده‌ى قدرشناس است
و آنچه را از کتاب به سوى تو وحى کردیم، خود حق و تصدیق کننده‌ى [کتاب‌هاى‌] پیش از آن است. قطعا خدا نسبت به بندگانش آگاه و بیناست
سپس این کتاب را به کسانى از بندگان خود که برگزیدیم به میراث دادیم که از آنها برخى بر خود ستمکارند و برخى میانه‌رو، و گروهى به اذن خدا در نیکى‌ها پیشگامند. این همان فضیلت بزرگ است
بهشت‌هاى جاویدانى که در آن وارد مى‌شوند. در آن جا با دستبندهایى زرین و مروارید زیور مى‌یابند، و در آن جا جامه‌شان حریر است
و گویند: سپاس خدایى را که اندوه را از ما برد. به راستى پروردگار ما آمرزنده و قدردان است
خدایى که ما را به فضل خویش در این سراى ماندنى [و جاویدان‌] در آورد که در آن جا نه رنجى به ما مى‌رسد و نه خستگى
کسانى که کافر شدند، آتش جهنم براى آنهاست. نه بر آنها حکم شود تا بمیرند، و نه عذاب آن از ایشان کاسته شود. [آرى‌] این چنین هر کفر پیشه‌اى را عقوبت مى‌کنیم
و ایشان در آن جا فریاد بر مى‌آورند: پروردگارا! ما را بیرون بیاور، تا غیر از آنچه مى‌کردیم، کار شایسته کنیم. [گفته شود:] آیا شما را چندان عمر ندادیم که هر که پندپذیر است در آن مدت پند گیرد؟ و شما را هشدار دهنده هم آمد. پس بچشید که براى ستمگران یاورى ن
خداست که داناى نهان آسمان‌ها و زمین است، و اوست که به راز دل‌ها آگاه است
اوست که شما را در این سرزمین جانشین گردانید. پس هر که کافر شود کفرش به زیان اوست، و کافران را کفرشان جز خشم و بیزارى نزد پروردگارشان نمى‌افزاید، و کافران را کفرشان غیر از زیان نمى‌افزاید
بگو: به من خبر دهید از شریکان خودتان که به جاى خدا مى‌خوانید به من نشان دهید که چه چیزى از زمین را آفریده‌اند، و یا آنها را در [کار] آسمان‌ها مشارکتى است، یا به ایشان کتابى داده‌ایم که از آن دلیلى بر [حقانیت‌] خود دارند؟ [هیچ کدام نیست‌] بلکه ستمکارا
همانا خدا آسمان‌ها و زمین را نگاه مى‌دارد که فرو نریزند، و اگر [به اذن او] فرو ریختند، بعد از او هیچ کس آنها را نگاه نمى‌دارد. اوست بردبار آمرزنده
و [مشرکان‌] با سوگندهاى سخت خود به خدا سوگند یاد کردند که اگر بیم رسانى براى آنها بیاید، قطعا راه یافته‌تر از هر امتى خواهند بود، ولى چون بیم‌رسانى برایشان آمد، جز بر رمیدنشان نیفزود
[زیرا انگیزه‌ى آنها] گردنکشى در زمین و نیرنگ زشت بود، و نیرنگ زشت جز دامن صاحبش را نگیرد. پس آیا جز سنت [و سرنوشت شوم‌] پیشینیان را انتظار مى‌برند؟ و هرگز براى سنت خدا تبدیلى نخواهى یافت، و هرگز براى سنت خدا دگرگونى نخواهى یافت
آیا در زمین نگردیدند تا عاقبت [کار] کسانى را که پیش از ایشان بودند و نیرومندتر از آنها بودند بنگرند؟ و هیچ چیز، نه در آسمان‌ها و نه در زمین خدا را ناتوان نمى‌سازد، چرا که او داناى تواناست
و اگر خدا مردم را به [سزاى‌] آنچه انجام داده‌اند مؤاخذه مى‌کرد، هیچ جنبنده‌اى را روى زمین باقى نمى‌گذاشت ولى تا مدتى معین مهلتشان مى‌دهد، و چون اجلشان فرا رسید، خدا به [کار] بندگانش بیناست
یا، سین
سوگند به قرآن حکیم
که قطعا تو از پیامبرانى
بر راهى راست
[و این قرآن‌] نازل شده‌ى آن عزیز مهربان است
تا مردمى را بیم دهى که پدرانشان بیم داده نشدند و از این رو ناآگاهند
[چون نپذیرفتند] وعده‌ى عذاب بى‌شک در باره‌ى اکثرشان تثبیت شد، پس ایمان نخواهند آورد
ما در گردن‌هاى آنها، تا چانه‌هایشان، غل‌هایى نهاده‌ایم، به طورى که سرهایشان را بالا نگه داشته‌اند [که زیر پایشان را نتوانند دید]
و ما در برابرشان حایلى نهادیم و در پشت سرشان حایلى و بر چشمانشان پرده افکندیم، پس ایشان نمى‌توانند دید
و تفاوتشان نمى‌کند، چه هشدارشان دهى چه هشدارشان ندهى، ایمان نمى‌آورند
تو فقط کسى را هشدار مى‌دهى که تابع قرآن باشد و از خداى رحمان در نهان بترسد. پس او را به آمرزش و پاداشى بى‌کران نوید ده
این ماییم که مردگان را زنده مى‌کنیم و هر چه را از پیش فرستاده‌اند و آثارشان را مى‌نویسیم، و همه چیز را در لوحى نمایان بر شمرده‌ایم
و براى آنها (اهل مکه)، جریان آن شهر را مثل بزن، آن‌گاه که رسولان بدان جا آمدند
آن‌گاه که دو تن را به سویشان فرستادیم، ولى تکذیبشان کردند و [آنها را] با سومى تقویت نمودیم، پس گفتند: ما به سوى شما فرستاده شده‌ایم
گفتند: شما جز بشرى مانند ما نیستید، و خداى رحمان چیزى نفرستاده است و شما جز دروغ نمى‌گویید
گفتند: پروردگار ما مى‌داند که ما واقعا به سوى شما فرستاده شده‌ایم
و بر عهده‌ى ما چیزى جز ابلاغ آشکار نیست
آنها گفتند: ما شما را به فال بد گرفته‌ایم. اگر دست برندارید، حتما سنگسارتان مى‌کنیم و قطعا عذاب دردناکى از ما به شما خواهد رسید
[رسولان‌] گفتند: شومى شما با خود شماست. آیا اگر پندتان دهند [به فال بد مى‌گیرید]؟ بلکه شما قومى افراط کار هستید
و [در این میان‌] مردى از دورترین جاى شهر دوان دوان آمد [و] گفت: اى قوم من! از فرستادگان پیروى کنید
از کسانى که پاداشى از شما نمى‌خواهند و خود هدایت یافته‌اند، پیروى کنید
آخر چرا کسى را نپرستم که مرا آفریده است و [همه شما] به سوى او بازگردانده مى‌شوید
آیا به جاى او خدایانى بگیرم که اگر خداى رحمان برایم زیانى بخواهد، نه شفاعتشان مشکلى از من دفع مى‌کند و نه نجاتم مى‌دهند
در آن صورت من قطعا در گمراهى آشکارى خواهم بود
من به پروردگارتان ایمان آوردم، پس [اقرار] مرا بشنوید
[چون او را بکشتند] گفته شد: به بهشت درآى. گفت: اى کاش، قوم من مى‌دانستند
که پروردگارم چگونه مرا آمرزید و از اهل کرامتم گردانید
و پس از [شهادت‌] وى بر قومش هیچ سپاهى از آسمان نازل نکردیم و نازل کننده نبودیم
تنها یک صیحه بود و بس، که ناگاه همه در جا خاموش و بى‌جان افتادند
اى افسوس بر این بندگان که هیچ فرستاده‌اى براى آنها نیامد مگر آن که او را مسخره مى‌کردند
آیا ندیدند که چه بسیار نسل‌ها را پیش از آنان هلاک نمودیم که دیگر آنها به سویشان بر نمى‌گردند [و زنده نمى‌شوند]
و قطعا همه آنان در پیشگاه ما احضار خواهند شد
و زمین مرده برایشان برهانى است که آن را زنده کردیم و دانه از آن برآوردیم که از آن مى‌خورند
و در آن باغ‌هایى از درختان خرما و انگور پدید آوردیم و چشمه‌ها در آن روان کردیم
تا از میوه‌ى آن و آنچه دستانشان به عمل آورده است بخورند. آیا سپاس نمى‌گزارند
پاک است آن [خدایى‌] که همه زوج‌ها را آفرید، از آنچه زمین مى‌رویاند و از خودشان و از آنچه نمى‌شناسند
و نشانه‌اى [دیگر] برایشان شب است که روز را [مانند پوست‌] از آن بر مى‌کنیم و به ناگاه آنان در تاریکى فرو مى‌روند
و خورشید به سوى قرارگاه خویش روان است. این تقدیر آن مقتدر داناست
و براى ماه منزل‌هایى مقرر کردیم تا [به صورت هلال‌] چون شاخه خشک خرما [باریک شود و] به حال قبلى بازگردد
نه خورشید را سزد که به ماه رسد، و نه شب پیش گیرنده بر روز است، و هر کدام در مدارى شناورند
و آیتى [دیگر] براى آنها این که ذریه آنها را در کشتى انباشته شده حمل کردیم
و براى ایشان مانند آن، چیزى آفریدیم که بر آن سوار شوند
و اگر بخواهیم غرقشان مى‌سازیم که نه فریادرسى داشته باشند و نه نجات یابند
مگر رحمتى از جانب ما [شامل حالشان گردد] و تا چندى زندگى کنند
و چون به ایشان گفته شود: از آنچه در پیش رو و پشت سر دارید بترسید، باشد که مورد رحمت قرار گیرید [اعتنا نمى‌کنند]
و هیچ آیتى از آیات پروردگارشان براى آنان نمى‌آید جز این که از آن رویگردان مى‌شوند
و چون به آنها گفته شود: از آنچه خدا روزیتان کرده انفاق کنید، کسانى که کافر شدند به مؤمنان مى‌گویند: آیا کسى را طعام دهیم که اگر خدا مى‌خواست وى را اطعام مى‌کرد؟ شما جز در گمراهى آشکار نیستید
و مى‌گویند: این وعده‌ى [قیامت‌] کى خواهد بود اگر راست مى‌گویید
آنها جز یک صیحه‌ى [آسمانى‌] را انتظار نخواهند کشید که آنان را در حالى که سرگرم جدالند، غافلگیر مى‌کند
آن‌گاه نه بتوانند وصیتى کنند و نه به نزد کسان خویش باز گردند
و [بار دیگر] در صور دمیده شود و به ناگاه از قبرها شتابان به سوى پروردگار خویش روان شوند
گویند: واى بر ما، چه کسى ما را از خوابگاهمان برانگیخت؟ این همان چیزى است که خداى رحمان وعده داده بود و پیامبران راست گفتند
آن جز یک صیحه نخواهد بود که ناگهان همگى نزد ما احضار خواهند شد
امروز بر هیچ کس هیچ ستمى نمى‌رود و جز در برابر آنچه مى‌کردید پاداش نمى‌بینید
اهل بهشت در این روز به شادمانى سرگرمند
آنها و همسرانشان در سایه‌ها بر تخت‌ها تکیه زده‌اند
در آن جا براى آنها [هر گونه‌] میوه است و هر چه دلشان بخواهد براى آنها [مهیا] ست
و [آنها را] سلامى است که سخنى از پروردگار مهربان است
[ندا آید:] امروز [از مؤمنان‌] جدا شوید اى تبهکاران
مگر با شما پیمان نبستم اى فرزندان آدم! که عبادت شیطان نکنید که وى دشمن آشکار شماست
و این که تنها مرا بندگى کنید که راه راست همین است
و حقا که او بسیارى از شما را به بیراهه کشاند. چرا تعقل نمى‌کردید
این همان دوزخى است که به شما وعده داده مى‌شد
هم اکنون در شعله‌هاى آن بسوزید به سزاى آن که کفر مى‌ورزیدید
امروز بر دهان‌هاشان مهر مى‌نهیم و دست‌هایشان با ما سخن مى‌گوید و پاهایشان بدانچه فراهم مى‌کردند گواهى مى‌دهد
و اگر مى‌خواستیم، بى‌تردید چشمانشان را محو مى‌کردیم، پس [با چشم بسته‌] در راه [نجات‌] بر هم سبقت مى‌جستند، ولى کجا را مى‌دیدند
و اگر مى‌خواستیم، قطعا آنان را بر جاى خود مسخ مى‌کردیم [و مى‌خشکاندیم‌] که نتوانند پیش بروند و نه به عقب برگردند
و هر که را عمر دراز دهیم، در آفرینش دگرگونش کنیم [که ناتوان شود]، پس آیا نمى‌اندیشند
و [ما] به او شعر نیاموختیم و در خور وى نیست. این [سخن‌] جز یادآورى و قرآنى روشن نیست
تا آن را که [دلش‌] زنده است بیم دهد و گفتار [وعده‌ى جهنم‌] بر کافران تحقق یابد
آیا ندیدند که ما با دستان [قدرت‌] خود براى ایشان چهارپایانى آفریدیم که آنها را در اختیار دارند
و آنها را برایشان رام کردیم که هم سوارشان مى‌شوند و هم از آنها تغذیه مى‌کنند
و از آنها بهره‌ها و نوشیدنى‌ها دارند. پس چرا شکر نمى‌گزارند
و به جاى خدا معبودانى گرفتند به امید آن که یارى داده شوند
[ولى این معبودان‌] نمى‌توانند آنها را یارى کنند، و اینان براى آنها سپاهى احضار شده‌اند [که با هم به دوزخ در خواهند آمد]
پس گفتار آنها تو را محزون نکند. قطعا ما آنچه را پنهان مى‌دارند و آنچه را آشکار مى‌سازند مى‌دانیم
آیا این انسان نمى‌داند که او را از نطفه‌اى آفریدیم که هم اکنون دشمنى آشکار شده است
و براى ما مثلى آورد و آفرینش خود را فراموش کرد، گفت: چه کسى استخوان‌ها را که چنین پوسیده است زنده مى‌کند
بگو: همان کسى که نخستین بار آن را آفرید زنده‌اش مى‌کند، و او به هر گونه آفرینشى آگاه است
همان [خدایى‌] که برایتان از درخت سبز آتش آفرید و به ناگاه شما از آن آتش مى‌افروزید
آیا کسى که آسمان‌ها و زمین را آفریده قادر نیست که مانند ایشان را بیافریند؟ چرا، و او آفریدگار آگاه است
فرمان او هرگاه چیزى را اراده کند، تنها این است که به آن بگوید: باش، پس مى‌شود
پس منزه است خدایى که مالکیت و حاکمیت هر چیزى به دست اوست و به سوى او بازگردانده مى‌شوید
سوگند به صف بستگان، صفى [عظیم‌]
و سوگند به نهى کنندگان که به سختى طرد مى‌کنند
و سوگند به تلاوت کنندگان ذکر (و آیات الهى)
که قطعا معبود شما یگانه است
پروردگار آسمان‌ها و زمین و آنچه میان آنهاست و پروردگار مشرق‌هاست
ما آسمان نزدیک‌تر را به زیور اختران آراستیم
و [آن را] از هر شیطان سرکشى محفوظ داشتیم
[به طورى که‌] نمى‌توانند به [سخن‌] ساکنان عالم بالا گوش فرا دهند، و از هر سویى پرتاب مى‌شوند
با شدت به عقب رانده مى‌شوند، و برایشان عذابى پیوسته است
مگر کسى که [از سخن بالاییان‌] چیزى برباید که شهابى سوراخ کننده دنبالش مى‌کند
پس [از مشرکان‌] بپرس: آیا آنها از لحاظ آفرینش سخت‌ترند یا کسانى که [از فرشتگان و غیره‌] خلق کرده‌ایم؟ آنها را از گلى چسبنده پدید آوردیم [که ضعیفند]
بلکه [تو از انکارشان‌] تعجب مى‌کنى، و آنها استهزا مى‌کنند
و چون به آنها پند داده شود پند نمى‌گیرند
و چون آیتى ببینند آن را به مسخره مى‌گیرند
و مى‌گویند: این جز سحرى آشکار نیست
آیا چون مردیم و خاک و استخوان‌هایى شدیم، به راستى دوباره زنده مى‌شویم
و آیا نیاکان ما نیز [زنده مى‌شوند]
بگو: آرى، و شما [زنده مى‌شوید] در حالى که خوار خواهید بود
پس آن تنها یک صیحه است و بس، و به ناگاه همه آنها [برخیزند و] بنگرند
و مى‌گویند: واى بر ما! این روز جزاست
این همان روز داورى است که تکذیبش مى‌کردید
[اى فرشتگان!] گرد آورید ظالمان و همگنانشان و آنچه را که پرستش مى‌کردند
[آرى آنچه را] جز خدا [مى‌پرستیدند گرد آورید] و به راه جهنم هدایتشان کنید
و آنها را نگه دارید که بازخواست خواهند شد
شما را چه شده است که یکدیگر را یارى نمى‌کنید
بلکه امروز آنها تسلیم شدگانند
و روى به یکدیگر کنند و از هم بپرسند
گویند: [پس چه شد؟] شما که از در نیکخواهى سراغ ما مى‌آمدید
[مستکبران‌] مى‌گویند: [نه،] بلکه شما [خودتان‌] مؤمن نبودید
و ما را بر شما هیچ تسلطى نبود، بلکه شما خود مردمى طغیانگر بودید
پس وعده‌ى پروردگارمان بر ما محقق شد و اکنون باید [عذاب را] بچشیم
پس شما را گمراه کردیم، زیرا خودمان نیز گمراه بودیم
پس بى‌تردید [همه‌] ایشان در آن روز در عذاب مشترکند
[آرى‌] ما با مجرمان چنین مى‌کنیم
چرا که آنان بودند که وقتى به ایشان گفته مى‌شد: خدایى جز خداى یگانه نیست تکبر مى‌ورزیدند
و مى‌گفتند: آیا ما خدایان خویش را براى گفته شاعرى مجنون رها کنیم
بلکه او حق را آورده و پیامبران را تصدیق کرده است
بى‌تردید، شما چشنده‌ى عذاب دردناک خواهید بود
و جز در برابر آنچه مى‌کردید جزا نمى‌یابید
مگر بندگان خالص شده‌ى خدا
که آنها رزقى معین دارند
[انواع‌] میوه‌ها و آنها گرامى داشتگانند
در باغ‌هاى پرنعمت
بر تخت‌هایى رو به روى هم
جامى از شراب طهور بر آنان مى‌گردانند
شرابى سپید و روشن که براى نوشندگان لذت بخش است
نه در آن تباهى عقل است و نه از آن مست مى‌شوند
و در کنارشان دلبرانى درشت چشم است که [به همسران خود] چشم دوزند
[سیمین تن‌] گویى تخم ماکیانند که در پوشش نهاده‌اند
رو به یکدیگر کنند و از همدیگر پرس و جو کنند
گوینده‌اى از آنها مى‌گوید: راستى من [در دنیا] همنشینى داشتم
[که به من‌] مى‌گفت: آیا واقعا تو [هم‌] از باور دارندگانى
آیا وقتى مردیم و خاک و استخوان شدیم آیا واقعا [زنده شده‌] مجازات مى‌شویم
گوید: آیا شما سر بلند مى‌کنید ببینید [او کجاست‌]
پس سر بلند مى‌کند و او را در وسط آتش مى‌بیند
مى‌گوید: به خدا سوگند چیزى نمانده بود که مرا به هلاکت اندازى
و اگر رحمت پروردگارم نبود، بى‌تردید من نیز از احضار شدگان [در آتش‌] بودم
[و از روى شوق مى‌گوید:] آیا ما را دیگر مرگى نیست
جز همان مرگ نخستین ما؟ و ما عذاب نخواهیم شد
به راستى این همان کامیابى بزرگ است
براى این (رقم نعمت‌ها) باید اهل عمل بکوشند
آیا این براى پذیرایى بهتر است یا درخت زقوم
همانا ما آن [درخت‌] را براى ستمگران، عذاب قرار داده‌ایم
[و] آن درختى است که در اعماق جهنم مى‌روید
میوه‌اش گویى سرهاى دیوان است
پس [دوزخیان‌] حتما از آن مى‌خورند و شکم‌ها را از آن پر مى‌کنند
سپس براى ایشان بر روى آن [زقوم‌] مخلوطى از آب جوشان است
سپس بازگشتشان بى‌گمان به جانب آتش دوزخ است
همانا آنها پدران خود را گمراه یافتند
و [با این حال‌] با سرعت در پى آنها کشانده مى‌شوند
و البته پیش از آنها بیشتر پیشینیان گمراه شدند
و حال آن که ما هشدار دهندگانى در میانشان فرستادیم
پس ببین فرجام هشدار داده شدگان چگونه شد
به استثناى بندگان خالص شده‌ى خدا
و همانا نوح ما را ندا داد و چه نیکو اجابت کننده بودیم
و او و کسانش را از آن محنت بزرگ رهانیدیم
و [تنها] نسل او را باقى گذاشتیم
و در میان آیندگان [آوازه‌ى نیک‌] او را بر جاى نهادیم
درود بر نوح در میان جهانیان
ما این گونه نیکوکاران را پاداش مى‌دهیم
به راستى او از بندگان مؤمن ما بود
سپس دیگران را غرق کردیم
و بى‌گمان، ابراهیم از پیروان او بود
آن‌گاه که با دلى پاک به [پیشگاه‌] پروردگارش روى آورد
چون به پدر و قوم خود گفت: [اینها] چیست که مى‌پرستید
آیا غیر از خداوند خدایان دروغین را مى‌خواهید
پس به پروردگار جهانیان چه گمان دارید
پس نظرى به ستارگان افکند
و گفت: من بیمارم [و با شما به مراسم عید نمى‌آیم‌]
پس از او روى گرداندند و برگشتند
پس مخفیانه به سوى خدایانشان رفت و [به ریشخند] گفت: چرا چیزى نمى‌خورید
شما را چه شده که سخن نمى‌گویید
پس مخفیانه با دست راست ضربتى بر سر آنها کوفت [و آنها را در هم شکست‌]
پس [قومش‌] شتابان به سوى او روى آوردند
[ابراهیم‌] گفت: آیا آنچه را که [با دست خود] مى‌تراشید، مى‌پرستید
حال آن که خداوند هم شما را آفریده و هم آنچه را که مى‌سازید
گفتند: برایش بنایى بسازید و او را در جهنمى [از آتش‌] افکنید
پس طرحى براى [نابودى‌] او ریختند ولى ما آنها را پست و [مغلوب‌] ساختیم
و [ابراهیم‌] گفت: من به سوى پروردگارم روانم، زودا که هدایتم کند
[اى‌] پروردگار من! مرا [فرزندى‌] از شایستگان عطا کن
پس پسرى بردبار را به او مژده دادیم
و چون او همراه پدر به [سن‌] کار و کوشش رسید، گفت: اى پسرک من! من پیوسته در خواب مى‌بینم که تو را سر مى‌برم. بنگر که رأى تو چیست؟ گفت: اى پدر من! آنچه را دستور یافته‌اى انجام ده، اگر خدا بخواهد مرا از صابران خواهى یافت
پس وقتى هر دو [بر این کار] تسلیم شدند و پسر را به پیشانى بر خاک افکند
او را ندا دادیم که اى ابراهیم
حقا که خوابت را تحقق بخشیدى. ما نیکوکاران را چنین پاداش مى‌دهیم
به راستى که این همان آزمایش آشکار بود
و او را در ازاى قربانى بزرگ بازخریدیم
و در [میان‌] آیندگان براى او [آوازه‌ى نیک‌] بر جاى نهادیم
سلام بر ابراهیم
این چنین نیکوکاران را پاداش مى‌دهیم
در حقیقت، او از بندگان مؤمن ما بود
و او را به اسحاق، پیامبرى از صالحان بشارت دادیم
و بر او و بر اسحاق برکت دادیم، و از فرزندانشان برخى نیکوکارند و برخى آشکارا بر خود ستمکارند
و به راستى به موسى و هارون موهبت دادیم
و آن دو و قومشان را از محنتى بزرگ نجات دادیم
و آنان را یارى دادیم تا ایشان غالب آمدند
و آن دو را کتاب روشنگر دادیم
و هر دو را به راه راست هدایت کردیم
و براى آن دو در [میان‌] آیندگان [نام نیک‌] بر جاى نهادیم
سلام بر موسى و هارون
به راستى ما نیکوکاران را چنین پاداش مى‌دهیم
آن دو از بندگان مؤمن ما بودند
و به راستى الیاس از فرستادگان [ما] بود
هنگامى که به قوم خود گفت: آیا پروا نمى‌دارید
آیا بت «بعل» را مى‌پرستید و بهترین آفرینندگان را وا مى‌گذارید
خدا را [ترک مى‌کنید] که پروردگار شما و پروردگار پدران پیشین شماست
اما او را تکذیب کردند و قطعا آنها از احضار شدگانند
مگر بندگان خالص شده‌ى خدا
و براى او در [میان‌] آیندگان [آوازه‌ى نیک‌] بر جاى نهادیم
سلام بر الیاس
ما نیکوکاران را این گونه پاداش مى‌دهیم
همانا او از بندگان مؤمن ما بود
و البته لوط [نیز] از پیامبران بود
آن‌گاه که او و همه کسانش را نجات دادیم
جز پیرزنى را که در میان باقى ماندگان [در عذاب‌] بود
سپس دیگران را هلاک نمودیم
و در حقیقت شما بر [آثار] آنان صبحگاهان مى‌گذرید
و نیز شامگاهان. آیا تعقل نمى‌کنید
و همانا یونس از زمره‌ى فرستادگان بود
آن‌گاه که به سوى کشتى پر [از جمعیت‌] بگریخت
پس [یونس با سرنشینان کشتى‌] قرعه انداخت و خود از باختگان شد
[او را به دریا افکندند] و ماهى او را لقمه کرد، در حالى که او ملامتگر [خویش‌] بود
پس اگر او از تسبیح گویان نبود
قطعا تا روزى که برانگیخته مى‌شوند، در شکم آن [ماهى‌] مى‌ماند
پس او را در حالى که ناخوش بود به خشکى انداختیم
و بر بالاى [سر] او بوته کدویى رویاندیم
و او را به سوى صد هزار نفر یا بیشتر [به پیامبرى‌] فرستادیم
پس ایمان آوردند و تا مدت زمانى برخوردارشان کردیم
پس، از ایشان بپرس، آیا دختران براى پروردگار تو و پسران براى آنهاست
آیا فرشتگان را مؤنث آفریدیم و آنها ناظر بودند
آگاه باش که اینان از دروغ پردازیشان مى‌گویند
خدا فرزند آورده است. در حالى که آنها قطعا دروغگویند
آیا [خدا] دختران را بر پسران ترجیح داده است
شما را چه شده؟ چگونه داورى مى‌کنید
چرا متذکر نمى‌شوید
یا دلیل روشنى [در اختیار] دارید
پس کتابتان را بیاورید اگر راست مى‌گویید
و میان خدا و جن‌ها خویشاوندى انگاشتند و حال آن که جنیان نیک دانسته‌اند که خود احضار شونده‌اند
خدا منزه است از آنچه توصیف مى‌کنند
مگر بندگان خالص شده‌ى خدا
در واقع شما [مشرکان‌] و آنچه مى‌پرستید
نمى‌توانید بر ضد آن [هدف الهى‌] فتنه‌انگیز باشید
مگر کسى را که به آتش وارد شدنى است
و هیچ یک از ما [فرشتگان‌] نیست مگر این که براى او مقام [و موقعیتى‌] معین است
و البته ما [براى اطاعت خدا] به صف ایستاده‌ایم
و بى‌تردید ما جملگى تسبیح گویان او هستیم
و [مشرکان‌] به تأکید مى‌گفتند
اگر پندنامه‌اى از پیشینیان نزد ما بود
قطعا بندگان خالص شده‌ى خدا مى‌شدیم
ولى [وقتى قرآن آمد] به آن کافر شدند پس به زودى خواهند دانست
و قطعا وعده‌ى [نصرت‌] ما براى بندگان فرستاده شده‌ى ما از پیش مسلم شده است
که آنان حتما [از طرف ما] یارى شدگانند
و سپاه ما بى‌تردید همانها پیروزند
پس [اى محمد!] تا مدتى از آنان [کافران‌] روى بگردان [تا فرمان جهاد آید]
[عاقبت‌] آنها را بنگر که به زودى [آنها نیز] خواهند دید
آیا به عذاب ما عجله مى‌کنند
پس وقتى [عذاب ما] به آستانه آنها فرود آید، صبحگاه بیم داده شدگان بد خواهد بود
و از ایشان تا مدتى روى بگردان
و [عاقبتشان را] بنگر که به زودى [آنها نیز] خواهند دید
منزه است پروردگار تو، صاحب عزت و بزرگى، از آنچه وصف مى‌کنند
و سلام بر فرستادگان
و ستایش، ویژه‌ى خداوند، پروردگار جهانیان است
صاد، سوگند به قرآن حاوى یاد [خدا و اندرز]
ولى آنان که کافر شدند در نخوت و مخالفت [با قرآن‌] اند
چه بسیار نسل‌هایى را پیش از آنها به هلاکت رساندیم که فریاد بر مى‌آوردند، ولى وقت گریز گذشته بود
و تعجب کردند از این که بیم دهنده‌اى از خودشان به سراغ آنها آمده است، و کافران گفتند: این ساحرى بس دروغ‌پرداز است
آیا او همه خدایان را یک خدا قرار داده است؟ این واقعا چیز عجیبى است
و بزرگانشان به راه افتادند [و گفتند:] بروید و بر خدایان خود پایدارى کنید، این چیزى است که [از شما] خواسته مى‌شود
ما در این آیین اخیر چنین سخنى نشنیده‌ایم و این جز دروغبافى نیست
آیا از میان همه ما قرآن بر او نازل شده است؟ بلکه آنان در باره‌ى پندنامه من در تردیدند، بلکه هنوز عذاب مرا نچشیده‌اند [که چنین گستاخى مى‌کنند]
آیا گنجینه‌هاى رحمت پروردگار مقتدر بخشنده‌ات نزد ایشان است
یا فرمانروایى آسمان‌ها و زمین و آنچه میان آن دو است از آن ایشان است؟ [اگر چنین است‌] پس باید با نردبان‌ها خود را بالا بکشند [و مانع وحى شوند]
[آرى اینها] در آن جا سپاه کوچک شکست خورده‌اى از همان گروه‌ها هستند [که با رسولان مقابله کردند]
پیش از ایشان نیز قوم نوح و عاد و فرعون صاحب میخ‌ها [ى شکنجه، پیامبران را] تکذیب کردند
و ثمود و قوم لوط و اصحاب ایکه [نیز به تکذیب پرداختند]. آنها دسته‌ها [ى مخالف‌] بودند
هیچ یک از اینها نبودند جز این که پیامبران را تکذیب کردند، پس عقوبت من [بر آنان‌] واقع شد
و اینان نیز جز یک صیحه را انتظار نمى‌کشند که هیچ مهلت [و بازگشتى‌] براى آن نیست
[از روى نخوت‌] گفتند: پروردگارا! پیش از روز حساب، نصیب ما را [از عذاب‌] هر چه زودتر بده
بر آنچه مى‌گویند صبر کن، و داود بنده‌ى ما را که داراى قدرت بود یاد کن. آرى، او بسیار رجوع کننده [به سوى خدا] بود
ما کوه‌ها را با او مسخر ساختیم که شامگاهان و بامدادان [خدا را] نیایش مى‌کردند
و پرندگان را [بر او] گرد آوریم که همه به سوى او باز مى‌گشتند [و در فرمانش بودند]
و حاکمیتش را استوار کردیم و او را حکمت و داورى قاطع عطا کردیم
و آیا خبر شاکیان که از دیوار محراب [او] بالا رفتند، به تو رسید
وقتى [به طور ناگهانى‌] بر داود در آمدند، پس او از آنها به هراس افتاد. گفتند: نترس [ما] دو نفر شاکى هستیم که یکى از ما بر دیگرى تجاوز کرده، پس میان ما به حق داورى کن و ستم روا مدار، و ما را به راه راست هدایت کن
این برادر من است، او را نود و نه میش و مرا یک میش است، پس مى‌گوید: آن را هم به من واگذار، و در سخن بر من چیره شده است
[داود] گفت: قطعا او در مطالبه میش تو که بر میش‌هاى خود بیفزاید بر تو ستم کرده است، و در حقیقت بسیارى از شریکان به یکدیگر ستم روا مى‌دارند، مگر کسانى که ایمان آورده و کارهاى شایسته کرده‌اند، و اینها هم اندکند. و داود فهمید که او را [با این ماجرا] آزمو
پس بر او بخشیدیم و بى‌شک او را نزد ما تقرب و سر انجامى نیکوست
اى داود! ما تو را در زمین جانشین [و نماینده‌ى خود] کردیم، پس میان مردم به حق داورى کن و زنهار از هوس پیروى مکن که تو را از راه خدا به در کند. البته کسانى که از راه خدا به در مى‌روند، به سزاى آن که روز حساب را از یاد برده‌اند عذابى سخت خواهند داشت
و آسمان و زمین و آنچه را که میان این دو است به باطل نیافریدیم. این گمان کسانى است که کافر شدند، پس واى بر کافران از آتش
آیا کسانى را که ایمان آورده و کارهاى شایسته کرده‌اند، همانند مفسدان در زمین مى‌کنیم، یا پرهیزکاران را چون فاجران قرار مى‌دهیم
[این‌] کتابى مبارک است که آن را به سوى تو نازل کردیم تا در آیات آن بیندیشند و خردمندان پند گیرند
و سلیمان را به داود عطا کردیم، چه نیکو بنده‌اى! به راستى او بسیار رجوع کننده [به سوى خدا] بود
آن‌گاه که نزدیک غروب، اسب‌هاى اصیل تندرو را به او عرضه کردند
[سلیمان‌] گفت: واقعا من دوستى و توجه به اسبان را بر یاد پروردگارم مقدم داشتم تا این که [اول وقت نماز گذشت و خورشید] در پرده نهان شد
[گفت:] اسب‌ها را نزد من باز آورید، آن‌گاه بنا کرد به دست کشیدن بر ساق‌ها و گردن آنها [به علامت وقف کردن‌]
و همانا سلیمان را آزمودیم و بر تخت او جسد [بى‌جان فرزندش‌] را بیفکندیم، سپس به توبه باز آمد
گفت: پروردگارا! مرا ببخش و حکومتى به من ارزانى دار که هیچ کس را پس از من سزاوار نباشد. همانا این تویى که بسیار بخشنده‌اى
پس باد را در اختیار او قرار دادیم که به فرمان او هر جا مى‌خواست به نرمى روان مى‌شد
و دیوان را که بنا و غواص بودند [مسخر او کردیم‌]
و دیگر دیوان [متمرد] را به زنجیر بسته [تحت فرمانش در آوردیم‌]
[گفتیم:] این عطاى ماست، پس بى‌حساب [به هر کس خواهى‌] ببخش و یا امساک کن
و قطعا براى او در پیشگاه ما تقرب و فرجامى نیکوست
و بنده‌ى ما ایوب را یادآور، آن‌گاه که پروردگارش را ندا داد که: شیطان مرا به رنجورى و عذاب افکنده است
[به او گفتیم:] با پاى خود [به زمین‌] بکوب، اینک این [چشمه‌سار] شستشوگاهى است خنک و نوشیدنى
[و دوباره‌] کسانش و مانند آنها را همراه آنها به او بخشیدیم، تا رحمتى از جانب ما و تذکرى براى خردمندان باشد
[و به او گفتیم براى وفا به سوگند:] یک دسته‌اى ترکه به دستت برگیر و [همسرت را] با آن بزن و سوگند مشکن. همانا ما او را صبور یافتیم. چه نیکو بنده‌اى بود! به راستى او بسیار [به سوى خدا] بازگشت کننده بود
و یاد آور بندگان ما ابراهیم و اسحاق و یعقوب را که [در عبودیت‌] صاحبان قوت و بصیرت بودند
ما آنها را با خصلتى بى‌آلایش که آخرت اندیشى بود خالص کردیم
و آنها در پیشگاه ما قطعا از برگزیدگان و نیکانند
و یاد کن اسماعیل و یسع و ذو الکفل را [که‌] همه از نیکان بودند
[این‌] یاد کردى است، و قطعا براى پرهیزکاران بازگشتگاهى نیکوست
بهشت‌هاى جاویدانى که درهاى آنها به رویشان باز است
در آن جا تکیه مى‌زنند [و] میوه‌هاى فراوان و نوشیدنى در آن جا طلب مى‌کنند
و در کنارشان [دلبران‌] همسالى است که به همسران خود چشم دوزند
این است آنچه براى روز حساب وعده داده مى‌شوید
همانا این رزق ماست که تمامى ندارد
این است [حال بهشتیان‌] و [اما] براى طغیانگران واقعا بدترین بازگشتگاه است
جهنم که به آن در مى‌آیند، و بد آرامگاهى است
این آب جوشان و چرکاب است که باید آن را بچشند
و از همین گونه، انواع دیگر [عذاب‌ها]
[اى رهبران کفر!] اینها گروهى هستند که با شما به اجبار [به آتش‌] داخل مى‌شوند. خوش آمدشان مباد! بى‌تردید آنها داخل آتش مى‌شوند
[آنها به رؤساى خود] مى‌گویند: بلکه بر خود شما خوش آمد مباد! این [عذاب‌] را شما براى ما از پیش فراهم آوردید، و چه بدقرارگاهى است
مى‌گویند: پروردگارا! هر کس این [عذاب‌] را براى ما پیش فرستاده عذاب او را در آتش دو چندان کن
و [دوزخیان‌] گویند: چرا مردانى را که از بدان مى‌شمردیم در این جا نمى‌بینیم
آیا ما آنها را [که در دنیا] به ریشخند گرفتیم [اهل نجات بوده‌اند] یا چشم‌ها [ى ما] بر آنها نمى‌افتد
بى‌تردید، این جدال اهل جهنم یک واقعیت است
بگو: من تنها یک بیم دهنده‌ام و جز خداى یگانه قهار معبودى نیست
پروردگار آسمان‌ها و زمین و آنچه میان آنهاست که توانا و آمرزنده است
بگو: این خبرى بزرگ است
[که‌] شما از آن رویگردانید
مرا از ساکنان عالم بالا به هنگامى که [در باره‌ى خلقت آدم‌] مخاصمه مى‌کردند هیچ آگاهى نیست
تنها از آن جهت به من وحى مى‌شود که من فقط بیم دهنده‌اى آشکارم
آن‌گاه که پروردگارت به فرشتگان گفت: من آفریننده‌ى بشرى از گل خواهم بود
پس چون او را [کاملا] نظام بخشیدم و از روح خویش در وى دمیدم براى او به سجده افتید
پس همه فرشتگان یکسره سجده کردند
مگر ابلیس که بزرگى فروخت و از کافران شد
گفت: اى ابلیس! چه چیز تو را بازداشت از این که براى چیزى که به دستان قدرت خود آفریدم سجده کنى؟ آیا خود را بزرگ پنداشتى یا [واقعا] از بلند پایگان بودى
گفت: من از او بهترم، مرا از آتش و او را از گل آفریدى
گفت: پس، از آن بیرون شو، که تو مطرودى
و تا روز جزا لعنت من بر توست
گفت: پروردگارا! پس مرا تا روزى که برانگیخته مى‌شوند مهلت ده
گفت: حتما تو از مهلت یافتگانى
تا روز وقت معلوم شده
[ابلیس‌] گفت: پس به عزت تو سوگند که بى‌تردید همه‌شان را گمراه خواهم کرد
مگر آن بندگان خالص تو از میان آنها
گفت: حق است و حق را مى‌گویم
به طور حتم و یقین جهنم را از تو و پیروانت یکسره پر خواهم کرد
بگو: مزدى بر این [رسالت‌] از شما طلب نمى‌کنم و من از کسانى نیستم که [این رسالت را] بر خود ببندم
و این [قرآن‌] جز تذکارى براى جهانیان نیست
و قطعا پس از چندى خبر آن را خواهید دانست
فرو فرستادن [این‌] کتاب از جانب خداى شکست ناپذیر حکیم است
به راستى ما [این‌] کتاب را به حق به سوى تو نازل کردیم، پس خدا را بندگى کن در حالى که دین را براى او خالص کرده‌اى
آگاه باش که عبادت و دین خالص براى خداست، و کسانى که جز خدا سرپرستانى گرفته‌اند [مى‌گویند:] ما آنها را عبادت نمى‌کنیم جز براى این که ما را به خدا نزدیک کنند. به یقین خداوند در باره‌ى آنچه اختلاف مى‌کنند میانشان داورى خواهد کرد. بى‌تردید خدا آن کسى را ک
اگر خدا مى‌خواست براى خود فرزندى بگیرد، قطعا از [میان‌] آنچه خلق مى‌کند، آنچه را که مى‌خواست برمى‌گزید. او [از این چیزها] منزه است. اوست خداى یگانه‌ى قهار
آسمان‌ها و زمین را به حق آفرید. شب را به روز مى‌پیچد و روز را به شب مى‌پیچد، و آفتاب و ماه را مسخر کرد. هر کدام تا زمانى معین در حرکتند. آگاه باش که او همان تواناى آمرزنده است
او شما را از نفسى واحد آفرید، سپس زوجش را از [نوع‌] آن پدید آورد، و براى شما از دام‌ها هشت قسم پدید آورد. شما را [پیوسته‌] در شکم‌هاى مادرانتان مرحله به مرحله در تاریکى‌هاى سه گانه مى‌آفریند. این است خداوند [یگانه‌] که پروردگار شماست. فرمانروایى از آ
اگر کفر ورزید، خدا از شما سخت بى‌نیاز است و کفر را براى بندگانش نمى‌پسندد، و اگر سپاس دارید آن را براى شما مى‌پسندد. و هیچ گناهکارى بار [گناه‌] دیگرى را بر نمى‌دارد. آن‌گاه بازگشت شما به سوى پروردگارتان است و شما را از آنچه مى‌کردید خبر خواهد داد، که
و چون به انسان آسیبى رسد، پروردگارش را به حال توبه و انابه مى‌خواند، سپس چون او را از جانب خود نعمتى عطا کند، آن دعاهایى را که پیش از این [براى رفع بلا] کرده بود از یاد مى‌برد و براى خدا همتایانى قرار مى‌دهد تا از راه خدا گمراه کند. بگو: اندکى به کفر
[آیا چنین کسى بهتر است‌] یا آن کسى که در طول شب در سجده و قیام اطاعت مى‌کند [در حالى که‌] از آخرت مى‌ترسد و رحمت پروردگارش را امید دارد؟ بگو: آیا کسانى که مى‌دانند و کسانى که نمى‌دانند یکسانند؟ تنها خردمندان متذکر مى‌شوند
بگو: اى بندگان من که ایمان آورده‌اید! از پروردگارتان بپرهیزید. براى کسانى که در این دنیا نیکى کرده‌اند [پاداش‌] خوبى هست، و زمین خدا وسیع است [از مهاجرت نترسید]. بى‌تردید پاداش شکیبایان بى‌حساب و به طور کامل داده مى‌شود
بگو: من مأمورم که خدا را در حالى که دین را براى او خالص کرده‌ام بپرستم
و مأمورم که نخستین مسلمانان باشم
بگو: اگر من نافرمانى خدایم کنم از عذاب روزى هولناک مى‌ترسم
بگو: تنها خدا را مى‌پرستم در حالى که دین خود را براى او خالص ساخته‌ام
پس هر چه را غیر از او مى‌خواهید بپرستید. بگو: زیانکاران [واقعى‌] کسانى هستند که خود و کسانشان را در روز قیامت به زیان انداخته‌اند. آگاه باش که زیان آشکار همین است
آنها را از بالاى سرشان و از پایین‌شان پرده‌هایى از آتش است. این چیزى است که خدا بندگانش را بدان بیم مى‌دهد. اى بندگان من! پس از [نافرمانى‌] من بترسید
و کسانى که از بندگى طاغوت اجتناب کرده و به خدا روى آورده‌اند، آنها را بشارت است. پس بندگان مرا بشارت بده
همان‌هایى که به سخن گوش فرا مى‌دهند و بهترین آن را پیروى مى‌کنند. اینانند که خدایشان هدایت کرده و هم اینانند خردمندان
پس آیا کسى که حکم عذاب بر او قطعى شده [رهایى خواهد یافت؟] آیا تو کسى را که در آتش است رها توانى کرد
لیکن کسانى که از پروردگارشان پروا داشتند، براى ایشان غرفه‌هایى است که بالاى آنها غرفه‌هایى [دیگر] بنا شده که نهرها از زیر آن روان است وعده‌ى خداست [و] خدا خلف وعده نمى‌کند
آیا ندیدى که خدا از آسمان، آبى فرستاد، پس آن را به چشمه‌هایى که در زمین است راه داد، آن‌گاه به وسیله آن کشتزارى با رنگ‌هاى گوناگون بیرون مى‌آورد، سپس خشک مى‌گردد، آن‌گاه آن را [به تدریج‌] زرد و بى‌روح مى‌بینى، سپس خردش مى‌گرداند؟ قطعا در این [دگرگونى
پس آیا کسى که خدا سینه‌اش را براى اسلام گشاده و او بر نورى از جانب پروردگار خویش است [مانند سختدلان است‌]؟ پس واى بر سنگدلانى که یاد خدا نمى‌کنند. اینان در گمراهى آشکارند
خدا زیباترین سخن را به صورت کتابى که [آیاتش‌] همانند یکدیگر و با هم سازگار است نازل کرده است. آنان که از پروردگارشان خشیت دارند، پوست بدنشان از آن به لرزه مى‌افتد. سپس پوستشان و دلشان به یاد خدا نرم و آرام مى‌گردد. این است هدایت خدا که هر کس را بخواه
پس آیا آن کس که در روز قیامت [دست بسته‌] با صورت خود آن عذاب سخت را دفع مى‌کند [مانند کسى است که از عذاب الهى ایمن است؟] و به ستمگران گفته مى‌شود: آنچه را که دستاوردتان است بچشید
کسانى [هم‌] که پیش از آنان بودند به تکذیب پرداختند، پس از آن جا که حدس نمى‌زدند عذاب به سراغشان آمد
پس خدا در زندگى دنیا رسوایى را به آنان چشانید و قطعا عذاب آخرت بزرگ‌تر است، اگر مى‌دانستند
و به راستى در این قرآن از هر گونه مثلى براى مردم آوردیم، باشد که آنان پند گیرند
قرآن عربى که هیچ کژى در آن نیست. باشد که آنها راه تقوا پویند
خدا [در باره‌ى چند خدایى و یک خدایى‌] مردى را مثل زده است که مملوک شریکانى بدخو و ناسازگار است و مردى است که تنها تسلیم یک نفر است. آیا این دو در مثل یکسانند؟ حمد مخصوص خداست ولى بیشترشان نمى‌دانند
قطعا تو خواهى مرد، و آنها [نیز] خواهند مرد
سپس شما روز قیامت نزد پروردگارتان مجادله خواهید کرد
پس کیست ستمکارتر از آن کسى که بر خدا دروغ بست و [سخن‌] راست را چون به سوى او آمد تکذیب کرد؟ آیا کافران را جاى در دوزخ نیست
و آن کس که [سخن‌] راست آورد و آن را تصدیق نمود [و به آن عمل کرد]، آنها حقا پرهیزکارانند
براى آنها، هر چه بخواهند نزد پروردگارشان خواهد بود. این پاداش نیکوکاران است
تا خدا، بدترین عملى را که انجام داده‌اند از ایشان بپوشاند و آنها را طبق بهترین اعمالى که انجام مى‌دادند پاداش دهد
آیا خداوند [در حمایت‌] بنده‌اش کافى نیست؟ که تو را از کسانى که غیر اویند مى‌ترسانند، و هر که را خدا گمراه کند، برایش هیچ راهنمایى نخواهد بود
و هر که را خدا هدایت کند، گمراه کننده‌اى نخواهد داشت. مگر خدا نیست که شکست‌ناپذیر دادستان نیست
و اگر از آنها بپرسى چه کسى آسمان‌ها و زمین را خلق کرده؟ قطعا خواهند گفت: خدا. بگو: پس آیا به نظر شما اینها را که سواى او مى‌خوانید اگر خداوند بخواهد به من بلایى برساند آیا اینها مى‌توانند آن بلا را برطرف سازند؟ یا اگر بخواهد به من رحمتى برساند، آیا ا
بگو: اى قوم من! آنچه در توان دارید عمل کنید، من [نیز] عمل مى‌کنم اما به زودى خواهید دانست
چه کسى را عذابى خواهد آمد که رسوایش کند و در [قیامت‌] عذابى دائم بر او نازل مى‌شود
ما این کتاب را به حق براى [هدایت‌] مردم بر تو نازل کردیم. پس هر کس هدایت پذیرد به سود خود اوست و هر کس بیراهه رود، تنها به زیان خودش گمراه مى‌شود و تو بر آنها نگهبان نیستى
خداوند روح انسان‌ها را هنگام مرگشان به تمامى باز مى‌ستاند، و [نیز] روح کسى را که نمرده است، به هنگام خواب [قبض مى‌کند] پس آن [روح‌] را که مرگ را بر او مقدر کرده نگاه مى‌دارد، و دیگرى را تا سر آمدى معین باز مى‌فرستد. قطعا در این [امر] براى مردمى که م
آیا غیر از خدا شفیعانى براى خود گرفته‌اند؟ بگو: آیا هر چند مالک چیزى نباشند و تعقل نکنند
بگو: شفاعت، یکسره از آن خداست. فرمانروایى آسمان‌ها و زمین خاص اوست، سپس به سوى او بازگردانده مى‌شوید
و چون خدا به یگانگى یاد شود، دل‌هاى کسانى که به آخرت ایمان ندارند دچار نفرت مى‌شود، و چون کسانى غیر از او یاد شوند، به ناگاه آنها مسرور مى‌شوند
بگو: بار الها! [اى‌] پدید آورنده‌ى آسمان‌ها و زمین! [اى‌] داناى نهان و آشکار! تویى که در میان بندگانت در آنچه بر سرش اختلاف مى‌کردند داورى خواهى کرد
و اگر همه آنچه در زمین است و همانند آن براى ستمکاران مى‌بود، قطعا آن را براى رهایى خودشان از عذاب سخت روز قیامت فدیه مى‌دادند. و از خدا برایشان چیزهایى آشکار مى‌شود که [هرگز] حسابش را نمى‌کردند
و [زشتى‌] گناهانى که مرتکب شده‌اند، برایشان ظاهر مى‌شود، و آنچه را که بدان ریشخند مى‌کردند، آنها را فرو مى‌گیرد
و چون انسان را گزندى رسد، ما را فرا مى‌خواند، سپس چون نعمتى از جانب خود عطایش کنیم، مى‌گوید: تنها به سبب [کاردانى و] دانایى من این نعمت به من داده شده است. [نه چنان است‌] بلکه آن آزمایشى است، ولى بیشترشان نمى‌دانند
آرى، کسانى که پیش از آنان بودند [نیز] این [سخن‌] را گفتند، پس آنچه به دست مى‌آوردند کارى برایشان نکرد
تا [آن که‌] کیفر آنچه مرتکب شده بودند بدیشان رسید، و ظالمان این گروه (اهل مکه) نیز به زودى نتایج سوء آنچه مرتکب شده‌اند، بدیشان خواهد رسید، و آنها عاجز کننده [ى خدا] نیستند
آیا ندانسته‌اند که خدا روزى را براى هر که بخواهد فراخ مى‌کند یا تنگ مى‌گیرد؟ قطعا در این [اندازه‌گیرى‌] براى مردمى که ایمان مى‌آورند عبرت‌هاست
بگو: اى بندگان من که بر خویشتن زیاده‌روى روا داشته‌اید! از رحمت خدا مأیوس نشوید. همانا خداوند، همه گناهان را [با شرایطش‌] مى‌آمرزد، که او خود آمرزنده‌ى مهربان است
و پیش از آن که شما را عذاب فرا رسد و دیگر [از سوى هیچ کس‌] یارى نشوید، به سوى پروردگارتان روى آورید و تسلیم او شوید
و از بهترین چیزى که از جانب پروردگارتان به سوى شما نازل شده پیروى کنید، پیش از آن که عذاب الهى ناگهان به سراغ شما آید، در حالى که از آن خبر ندارید
تا [مبادا] کسى بگوید: افسوس بر آنچه در کار خدا کوتاهى کردم! و حقا که من از ریشخند کنندگان بودم
یا بگوید: اگر خدا مرا هدایت مى‌کرد، بى‌شک از پرهیزگاران مى‌شدم
یا چون عذاب را ببیند، بگوید: کاش مرا برگشتى [به دنیا] بود تا از نیکوکاران مى‌شدم
[به او گفته مى‌شود]: آرى، آیات من بر تو آمد و آنها را تکذیب کردى و تکبر نمودى و از کافران شدى
و روز قیامت کسانى را که بر خدا دروغ بستند مى‌بینى روهایشان سیاه است. آیا سرکشان را جاى در دوزخ نیست
و خدا پرهیزگاران را به سبب کامیابى‌شان [در تقوا] نجات مى‌دهد. به آنها نه [هیچ گونه‌] بدى مى‌رسد و نه اندوهگین مى‌شوند
خدا آفریدگار همه چیز است، و همو نگهبان همه چیز است
کلیدهاى آسمان‌ها و زمین از آن اوست، و کسانى که آیات خدا را انکار کردند آنها حقا زیانکارند
بگو: آیا مرا وادار مى‌کنید که غیر خدا را بپرستم اى نادان‌ها
و قطعا به تو و کسانى که پیش از تو بودند وحى شده است که اگر شرک ورزى مسلما عمل تو تباه مى‌شود و بى‌شک از زیانکاران مى‌شوى
بلکه [تنها] خدا را پرستش کن و از سپاسگزاران باش
و خدا را آن چنان که باید ارج ننهادند، حال آن که در روز قیامت زمین یکجا در قبضه او و آسمان‌ها پیچیده شده به دست اوست. او منزه است و برتر از آنچه [با وى‌] شریک مى‌گردانند
و در صور دمیده شود، پس هر که در آسمان‌ها و هر که در زمین است بى‌جان افتد، مگر کسى که خدا بخواهد. سپس بار دیگر در آن دمیده شود و به ناگاه آنها به پا خیزند و [با نگرانى‌] نگاه کنند
و زمین به نور پروردگارش روشن گردد، و کارنامه [اعمال در میان‌] نهاده شود، و پیامبران و شاهدان را بیاورند، و میانشان به حق داورى گردد و بر آنان ستم نرود
و به هر کس آنچه انجام داده به تمامى ادا شود، و خدا به آنچه مى‌کنند آگاه‌تر است
و کسانى که کافر شدند، گروه گروه به سوى جهنم رانده شوند. تا چون بدان جا رسند، درهاى آن [به رویشان‌] گشوده شود و نگهبانانش به آنها گویند: مگر فرستادگانى از خودتان به سوى شما نیامدند که آیات پروردگارتان را بر شما بخوانند و به دیدار چنین روزى شما را هشد
و گفته شود: از درهاى دوزخ داخل شوید و جاودانه در آن بمانید، پس بد است جایگاه متکبران
و کسانى که از پروردگارشان پروا داشتند، گروه گروه به سوى بهشت سوق داده شوند. تا چون بدان جا رسند و درهاى آن [به رویشان‌] گشوده گردد و نگهبانان آن به ایشان گویند: سلام بر شما! پاک شدید، پس براى همیشه داخل آن شوید
و گویند: سپاس خدایى را که وعده‌اش را بر ما راست گردانید و سرزمین [بهشت‌] را به ما میراث داد. اکنون در هر جاى بهشت که بخواهیم جاى مى‌گیریم، پس چه نیکوست پاداش عمل کنندگان
و فرشتگان را مى‌بینى که پیرامون عرش حلقه زنان به ستایش پروردگارشان تسبیح مى‌گویند، و [سر انجام‌] میان بندگان به حق داورى مى‌گردد و گفته مى‌شود: ستایش ویژه‌ى خداست که، پروردگار جهانیان است
حا، میم
فرو فرستادن [این‌] کتاب از جانب خداى شکست ناپذیر داناست
آمرزنده‌ى گناه، پذیرنده‌ى توبه، سخت کیفر و صاحب نعمت [فراوان‌] است. خدایى جز او نیست. بازگشت [همه‌] به سوى اوست
در آیات خدا جز کسانى که کافر شدند جدال نمى‌کنند پس رفت و آمد [و قدرت نمایى‌] آنها در شهرها تو را نفریبد
پیش از آنها قوم نوح، و بعد از ایشان دسته‌هاى مخالف، [پیامبران‌] را تکذیب کردند، و هر امتى قصد آن کرد که پیامبرش را گرفتار سازد، و به باطل جدال نمودند تا حقیقت را با آن از میان بردارند. اما من آنها را [به عقوبت‌] گرفتم، پس [بنگر که‌] عقوبت من چگونه ب
و بدین‌سان حکم پروردگارت در باره‌ى کسانى که کفر ورزیدند تحقق یافت که ایشان اهل آتشند
فرشتگانى که حاملان عرشند و آنها که پیرامون آنند، به ستایش پروردگارشان تسبیح مى‌گویند و به او ایمان دارند و براى مؤمنان آمرزش مى‌خواهند [و مى‌گویند:] پروردگارا! رحمت و دانش تو شامل همه چیز شده است، پس کسانى را که توبه کرده و راه تو را دنبال نموده‌اند ب
پروردگارا! و آنان و هر که از پدران و همسران و فرزندانشان را که به صلاح آمده‌اند، به بهشت‌هاى جاودانى که وعده‌شان داده‌اى داخل کن، همانا تو خود شکست‌ناپذیر و حکیمى
و آنها را از عقوبت‌ها نگاه دار، و هر که را در آن روز از عقوبات حفظ کنى به راستى بر او رحمت آورده‌اى، و این همان کامیابى بزرگ است
کافران ندا داده شوند که نفرت و خشم خدا نسبت به شما از نفرت و خشم شما با یکدیگر قطعا بزرگ‌تر است، آن‌گاه که شما به ایمان دعوت مى‌شدید و انکار مى‌کردید
مى‌گویند: پروردگارا! ما را دوبار میراندى و دوبار زنده کردى. حالا به گناهانمان اعتراف کردیم، پس آیا راهى به سوى خروج [از آتش‌] هست
این [کیفر] براى آن است که چون خدا به تنهایى خوانده مى‌شد، انکار مى‌کردید، و چون به او شرک آورده مى‌شد [به آن‌] ایمان مى‌آوردید. پس [امروز] حکم [در باره‌ى شما] از آن خداى والاى بزرگ است
اوست آن کس که آیات خود را به شما نشان مى‌دهد و برایتان از آسمان روزى مى‌فرستد، و تنها کسى [از این امور] پند مى‌گیرد که روى به خدا آورد
پس خدا را در حالى که عبادت را براى او خالص کرده‌اید بخوانید، هر چند کافران را خوش نیاید
[خدایى که‌] داراى منزلت‌هاى رفیع و صاحب عرش است. به هر کس از بندگانش که خواهد، آن روح (فرشته) را به فرمان خویش مى‌فرستد، تا [مردم را] از روز ملاقات [با خدا] بترساند
آن روز که مردم حاضر و نمایان شوند، چیزى از آنها بر خدا پوشیده نماند. امروز فرمانروایى از آن کیست؟ از آن خداوند یکتاى قهار است
امروز هر کسى به [موجب‌] آنچه انجام داده است جزا داده مى‌شود. امروز هیچ ستمى نیست و خدا زود به حساب‌ها مى‌رسد
و آنها را از آن روز قریب الوقوع بترسان، آن‌گاه که جان‌ها به گلوگاه مى‌رسد در حالى که اندوه خود را فرو مى‌خورند. براى ستمگران نه یاورى هست و نه شفاعتگرى که مورد اطاعت باشد
[خدا] نگاه‌هاى خیانت بار و آنچه را که سینه‌ها پنهان مى‌دارند، مى‌داند
و خدا به حق حکم مى‌کند، و معبودهایى را که در برابر او مى‌خوانند هیچ گونه داورى ندارند همانا خداست که شنواى بیناست
آیا در زمین سیر نکردند تا ببینند عاقبت کسانى که پیش از آنها بودند چگونه شد؟ آنها از ایشان در قدرت و آثارى که در زمین داشتند نیرومندتر بودند، ولى خدا آنها را به کیفر گناهانشان گرفتار کرد، و در برابر خدا مدافعى نداشتند
این [کیفر] از آن روى بود که پیامبرانشان دلایل آشکار برایشان مى‌آوردند، ولى [آنها] انکار مى‌کردند. پس خدا [گریبان‌] آنها را گرفت همانا او نیرومند سخت کیفر است
و به راستى موسى را با آیات خود و حجتى آشکار فرستادیم
به سوى فرعون و هامان و قارون، ولى آنها گفتند: او جادوگرى دروغزن است
پس وقتى حقیقت را از جانب ما براى آنان آورد، گفتند: پسران کسانى را که با او ایمان آورده‌اند بکشید و زنانشان را [براى بیگارى‌] زنده بگذارید. ولى نیرنگ کافران جز در تباهى نیست
و فرعون گفت: مرا بگذارید موسى را بکشم و او پروردگارش را [به یارى‌] بخواند. من مى‌ترسم آیین شما را تغییر دهد یا در زمین شورش پدید آورد
و موسى گفت: من از هر متکبرى که به روز حساب ایمان نمى‌آورد، به پروردگار خود و پروردگار شما پناه مى‌برم
و مرد مؤمنى از خاندان فرعون که ایمان خود را کتمان مى‌کرد گفت: آیا مردى را مى‌کشید که مى‌گوید: پروردگار من خداست؟ در صورتى که براى شما از جانب پروردگارتان دلایل آشکارى آورده، و اگر دروغگو باشد دروغش به زیان اوست، و اگر راستگو باشد [لا اقل‌] برخى از آن
اى قوم من! امروز حکومت از آن شماست [و] در زمین غلبه دارید، ولى اگر عذاب خدا بر سر ما آید چه کسى یاریمان خواهد کرد؟ فرعون گفت: جز آنچه [مصلحت‌] مى‌بینم به شما ارائه نمى‌دهم و شما را جز به راه صحیح راهنمایى نمى‌کنم [مصلحت در قتل موسى است‌]
و کسى که ایمان آورده بود، گفت: اى قوم من! همانا من بر شما از [روزى‌] مانند روزگار [هلاک‌] گروه‌ها [ى مخالف پیامبران‌] بیم دارم
نظیر جریان قوم نوح و عاد و ثمود و کسانى که پس از آنها بودند و خدا بر بندگان ستم نمى‌خواهد
و اى قوم من! من بر شما از روزى که مردم یکدیگر را [به یارى هم‌] بانگ مى‌زنند بیمناکم
روزى که پشت‌کنان باز مى‌گردید، براى شما در برابر خدا هیچ پناه دهنده‌اى نیست. و هر که را خدا در بیراهه بگذارد، وى را راهنمایى نخواهد بود
و همانا یوسف پیش از این براى شما، دلایل آشکار آورد، ولى شما از آنچه برایتان آورد همواره در شک بودید تا زمانى که از دنیا رفت، گفتید: خدا بعد از او هرگز فرستاده‌اى مبعوث نخواهد کرد. آرى، این گونه خدا هر که را افراطگر شکاک است بى‌راه مى‌گذارد
کسانى که در باره‌ى آیات خدا بى‌آن که حجتى برایشان آمده باشد، مجادله مى‌کنند، مورد خشم و عداوت سختى در پیشگاه خدا و نزد کسانى که ایمان آورده‌اند، مى‌باشند. این گونه خدا بر دل هر متکبر زورگویى مهر مى‌نهد
و فرعون گفت: اى هامان! براى من بناى مرتفعى بساز، شاید من به آن راه‌ها دست یابم
راه‌هاى آسمان‌ها، تا از خداى موسى اطلاعى حاصل کنم. همانا من او را سخت دروغپرداز مى‌پندارم. و این گونه براى فرعون، زشتى کارش آراسته شد و از راه [راست‌] بازماند. و نیرنگ فرعون جز در زیان و تباهى نبود
و آن کس که ایمان آورده بود گفت: اى قوم من! مرا پیروى کنید تا شما را به راه درست هدایت کنم
اى قوم من! زندگى این دنیا تنها متاع [ناچیزى‌] است، و آخرت است که سراى بقاست
هر که بدى کند، جز به قدر آن مجازات نمى‌شود، و کسانى که کار شایسته کنند- چه مرد و چه زن- و مؤمن باشند، آنها داخل بهشت شده، در آن جا بى‌حساب روزى داده مى‌شوند
و اى قوم من! چیست که من شما را به نجات مى‌خوانم و [شما] مرا به آتش مى‌خوانید
مرا فرا مى‌خوانید تا به خدا کافر شوم و چیزى را که بدان علمى ندارم با او شریک گردانم، ولى من شما را به سوى آن شکست ناپذیر آمرزنده دعوت مى‌کنم
بى‌تردید آنچه مرا به سوى آن دعوت مى‌کنید، نه در دنیا دعوت [و حاکمیتى‌] دارد و نه در آخرت. و به راستى، برگشت ما تنها به سوى خداست، و افراطگران اهل آتشند
پس به زودى آنچه را به شما مى‌گویم به خاطر خواهید آورد و من کار خویش را به خدا واگذار مى‌کنم، که خدا به [حال‌] بندگان بیناست
پس خدا او را از نقشه‌هاى سوء آنچه [برایش‌] اندیشیده بودند نگه داشت، و فرعونیان را عذاب سخت فرا گرفت
هر صبح و شام بر آتش عرضه مى‌شوند، و روزى که رستاخیز برپا شود [فرمان مى‌رسد که:] فرعونیان را در سخت‌ترین عذاب داخل کنید
و آن‌گاه که در آتش به مجادله برخیزند، ضعیفان به مستکبران گویند: ما پیرو شما بودیم آیا مى‌توانید مقدارى از این آتش را از ما دفع کنید
کسانى که گردنکشى مى‌کردند، گویند: [اکنون‌] همه ما در آتشیم. همانا خدا میان بندگان [خود] داورى کرده است
و کسانى که در آتشند، به نگاهبانان جهنم گویند: پروردگارتان را بخوانید تا یک روز از این عذاب را به ما تخفیف دهد
گویند: مگر پیامبرانتان دلایل روشن برایتان نیاوردند؟ گویند: چرا. گویند: پس بخوانید که دعاى کافران جز در بیراهه نیست [و به جایى نمى‌رسد]
بى‌تردید ما فرستادگان خود و کسانى را که ایمان آوردند، در زندگى دنیا و روزى که شاهدان [براى شهادت‌] بر مى‌خیزند، یارى مى‌کنیم
روزى که ستمگران را معذرتشان سود نمى‌دهد، و براى آنان لعنت است، و برایشان بد فرجامى آن سراست
و همانا موسى را هدایت دادیم و بنى اسرائیل را وارث کتاب [تورات‌] نمودیم
که رهنمود و یاد کردى براى خردمندان است
پس صبر کن که وعده‌ى خدا حق است، و براى گناهت آمرزش بخواه و با ستایش پروردگارت، شامگاهان و بامدادان تسبیح گوى
به راستى آنان که در باره‌ى آیات خدا- بى‌آن که حجتى برایشان آمده باشد- به مجادله بر مى‌خیزند، در دل‌هایشان جز تکبر و نخوت نیست که به [خواسته خود] نخواهند رسید. پس به خدا پناه ببر، که او خود شنواى بیناست
قطعا آفرینش آسمان‌ها و زمین از آفرینش مردم بزرگ‌تر [و دشوارتر] است، ولى بیشتر مردم نمى‌دانند
و کور و بینا یکسان نیستند، و کسانى که ایمان آورده و کارهاى شایسته کرده‌اند با بدکاران [برابر] نیستند، [ولى‌] اندکى پند مى‌پذیرید
بى‌گمان رستاخیز آمدنى است و در آن تردیدى نیست، ولى بیشتر مردم ایمان نمى‌آورند
و پروردگارتان گفته است: مرا بخوانید تا شما را اجابت کنم. بى‌تردید کسانى که از پرستش من تکبر مى‌ورزند زودا که سر افکنده وارد دوزخ شوند
خدا کسى است که شب را براى شما پدید آورد تا در آن آرام گیرید، و روز را روشن ساخت. آرى خدا بر مردم بسیار صاحب تفضل است، ولى بیشتر مردم سپاس نمى‌گزارند
این است خداوند [یکتا]، پروردگار شما [که‌] آفریننده‌ى هر چیزى است [و] خدایى جز او نیست. پس چگونه [از او] بازگردانده مى‌شوید
کسانى که آیات خدا را انکار مى‌کردند، این گونه به انحراف کشیده مى‌شوند
خدا کسى است که زمین را براى شما قرارگاه ساخت و آسمان را بنایى [گردانید] و شما را صورتگرى کرد و صورت‌هاى شما را نیکو نمود و از چیزهاى پاکیزه به شما روزى داد. این است خداوند یکتا، پروردگار شما! پرخیر و پاینده است خداوند، پروردگار جهانیان
او زنده [ى واقعى‌] است. معبودى جز او نیست. پس او را بخوانید در حالى که بندگى را براى او خالص کرده‌اید. ستایش ویژه‌ى خدا، پروردگار جهانیان است
بگو: من نهى شده‌ام از این که آنها را که شما سواى خدا مى‌خوانید پرستش کنم، حال که از جانب پروردگارم دلایل روشن براى من آمده است، و فرمان یافته‌ام که تسلیم پروردگار جهانیان باشم
او کسى است که شما را از خاکى، سپس از نطفه‌اى، آن‌گاه از علقه‌اى آفرید، و بعد شما را [به صورت‌] کودکى بیرون مى‌آورد تا به کمال قوت خود برسید و تا سالمند شوید. و از میان شما کسى است که پیش از پیرى مى‌میرد، و تا [برخى‌تان‌] به مدتى که مقرر است برسید، و
اوست که زنده مى‌کند و مى‌میراند، و چون به کارى حکم کند، تنها به آن مى‌گوید: باش، پس مى‌شود
آیا ندیدى کسانى را که در آیات خدا مجادله مى‌کنند چگونه [از راه حق‌] برگردانده مى‌شوند
کسانى که کتاب [خدا] و آنچه را که فرستادگان خود را بدان گسیل داشته‌ایم تکذیب کردند، به زودى خواهند دانست
آن‌گاه که غل‌ها و زنجیرها در گردن‌هایشان باشد و بر روى کشانیده شوند
در آب جوشان و آن‌گاه در آتش افروخته شوند
آن‌گاه به آنان گفته مى‌شود: آن شریکانى که براى خدا مى‌پنداشتند کجا هستند
از غیر خدا؟ مى‌گویند: آنها از [دید] ما گم شدند، بلکه قبلا [هم‌] ما چیزى را نمى‌پرستیدیم. خدا کافران را بدین‌سان بى‌راه مى‌گذارد
این [عقوبت‌] به سبب آن است که در زمین به ناروا شادى و سرمستى مى‌کردید و بدان سبب که [سخت به خود] مى‌نازیدید
از درهاى دوزخ داخل شوید، در آن جاودان [بمانید]، پس جایگاه سرکشان بد است
پس صبر کن که وعده‌ى خدا راست است. پس چه بخشى از مجازات‌هایى را که به آنها وعده داده‌ایم به تو نشان دهیم، چه تو را از دنیا ببریم، [تفاوتى نمى‌کند آنها] به سوى ما بازگردانده مى‌شوند
و مسلما پیش از تو رسولانى را روانه کردیم که سرگذشت برخى از آنها را بر تو حکایت کرده‌ایم و سرگذشت برخى از ایشان را بر تو حکایت نکرده‌ایم. و هیچ رسولى را نرسد که جز به اذن خدا معجزه‌اى بیاورد. پس چون فرمان خدا [براى مجازات آنها] برسد به حق داورى مى‌شو
خداست کسى که چهارپایان را براى شما پدید آورد تا از برخى از آنها سوارى بگیرید و از برخى‌شان تغذیه کنید
و در آنها براى شما منافعى است و مى‌توانید با آنها به حاجتى که در دل دارید برسید، و بر آنها و بر کشتى سوار مى‌شوید
و نشانه‌هاى [قدرت‌] خویش را به شما مى‌نمایاند. پس کدام یک از آیات خدا را انکار مى‌کنید
آیا در زمین سیر نکردند تا ببینند فرجام کسانى که پیش از آنان بودند چه شد؟ آنها [از اهل مکه‌] زیادتر و در روى زمین نیرومندتر و پر اثرتر بودند، ولى آنچه [از امکانات‌] به دست آورده بودند بى‌نیازشان نکرد
و چون پیامبرانشان دلایل آشکار برایشان آوردند، به دانشى که نزدشان بود بالیدند و [سر انجام‌] آنچه [از عذاب‌] به ریشخند مى‌گرفتند آنها را فرا گرفت
پس چون سختى [عذاب‌] ما را دیدند، گفتند: تنها به خدا ایمان آوردیم و بدانچه با او شریک مى‌کردیم کافر شدیم
[ولى‌] ایمانشان آنها را سودى نبخشید آن هنگام که عذاب ما را مشاهده کردند. این سنت خداست که از [دیرباز] در باره‌ى بندگانش چنین جارى شده، و آن جاست که کافران زیان کرده‌اند
حا، میم
[این کتاب‌] فرو فرستاده از جانب [خداى‌] هستى بخش مهربان است
کتابى است که آیات آن تفصیل داده شده [به شکل‌] قرآنى به زبان عربى براى مردمى که بدانند
بشارتگر و هشدار دهنده است. ولى بیشتر آنان رویگردان شدند، از این رو [چیزى‌] نمى‌شنوند
و گفتند: دل‌هاى ما از آنچه ما را به آن مى‌خوانى سخت محجوب است، و در گوش‌هاى ما سنگینى و میان ما و تو حجابى است. پس تو به کار خود پرداز ما [هم‌] به کار خود مى‌پردازیم
بگو: من تنها بشرى چون شمایم، [جز این که‌] به من وحى مى‌شود که خداى شما خداى یگانه است. پس مستقیما به او توجه کنید و از او آمرزش بخواهید، و واى بر مشرکان
همان‌ها که زکات نمى‌دهند و ایشان به آخرت کافرند
همانا کسانى که ایمان آورده، کارهاى شایسته کردند، آنان را پاداشى بى‌پایان است
بگو: آیا شما واقعا به آن کسى که زمین را در دو روز آفرید، کافر مى‌شوید و براى او همتایانى قرار مى‌دهید؟ او پروردگار جهانیان است
و در زمین کوه‌هاى ریشه‌دارى بر روى آن قرار داد و در آن خیر و برکت نهاد و رزق و روزى آن را در چهار روز درست به اندازه‌ى نیاز تقاضا کنندگان تقدیر نمود
سپس به آسمان پرداخت در حالى که [به صورت‌] دودى بود. پس به آن و به زمین گفت: با میل یا اجبار بیایید. گفتند: فرمانبردارانه آمدیم
پس آنها را در دو روز [یا دوره‌] هفت آسمان کرد و در هر آسمانى کار [مربوط به‌] آن را وحى کرد، و آسمان نزدیک‌تر را به چراغ‌ها آذین کردیم و حفاظت [نمودیم‌]. این تدبیر آن نیرومند داناست
پس اگر روى برتافتند بگو: شما را از صاعقه‌اى مانند صاعقه عاد و ثمود هشدار دادم
چون فرستادگان [ما] از پیش رو و از پشت سرشان به سراغشان آمدند [و گفتند] که جز خدا را مپرستید. گفتند: اگر پروردگار ما مى‌خواست [پیامبر بفرستد]، قطعا فرشتگانى مى‌فرستاد، پس ما به آنچه بدان مبعوث شده‌اید کافریم
و اما عادیان، به ناحق، در زمین سر برافراشتند و گفتند: چه کسى از ما نیرومندتر است؟ آیا ندانسته‌اند که آن خدایى که خلقشان کرده خود از ایشان نیرومندتر است؟ و [به خاطر این احساس قدرت‌] آیات ما را انکار مى‌کردند
پس بر آنها تندبادى غرنده در روزهایى شوم فرستادیم تا در زندگى دنیا عذاب رسوایى را بدانان بچشانیم، و قطعا عذاب آخرت رسوا کننده‌تر است و ایشان یارى نمى‌شوند
و اما ثمودیان، پس آنها را هدایت کردیم، ولى کورى را بر هدایت برگزیدند، پس به خاطر آنچه مرتکب مى‌شدند صاعقه‌ى عذاب خفت‌بار آنها را در گرفت
و کسانى را که ایمان آورده و پرهیزکارى مى‌کردند نجات دادیم
و روزى که دشمنان خدا به سوى آتش گردآورى و سپس یکجا بازداشت مى‌شوند
تا زمانى که نزد آن [آتش‌] بیایند، گوششان و دیدگانشان و پوستشان به آنچه مى‌کرده‌اند بر ضدشان گواهى دهند
و به پوست [بدن‌] خود مى‌گویند: چرا بر ضد ما شهادت دادید؟ گویند: همان خدایى که هر چیز را به سخن مى‌آورد، ما را به سخن آورده و او نخستین بار شما را [که چیزى نبودید] آفرید و به سوى او برگردانده مى‌شوید
شما که [گناهانتان را] پنهان مى‌کردید به خاطر این نبود که از شهادت گوش و چشم و پوست تن خود بیم داشتید، بلکه خیال مى‌کردید که خدا از بسیارى از کارهایى که مى‌کنید آگاه نمى‌شود
و این گمان بدى بود که در باره‌ى پروردگارتان داشتید شما را هلاک نمود و از زیانکاران شدید
پس اگر صبر کنند [یا نکنند]، آتش جایگاه آنهاست، و اگر رضاى خدا را بخواهند [و پوزش بطلبند] مورد رضایت قرار نمى‌گیرند
و براى آنها همدمانى گماشتیم که آنچه [از لذت‌هاى دنیوى‌] در پیش روى خود و آنچه پشت سرشان [در حال و آینده‌] داشتند در نظر آنها بیاراستند، و بر آنها نیز همان عذابى که بر سر پیشینیان آنها از جن و انس آمده بود محقق شد همانا آنها زیانکار بودند
و کسانى که کافر شدند گفتند: به این قرآن گوش ندهید و در [تلاوت‌] آن هیاهو کنید تا غلبه یابید
و قطعا کسانى را که کافر شدند عذابى سخت مى‌چشانیم، و حتما آنها را به بدتر از آنچه مى‌کردند جزا مى‌دهیم
آرى، سزاى دشمنان خدا همان آتش است که در آن منزل همیشگى دارند به سزاى این که آیات ما را انکار مى‌کردند
و کسانى که کفر ورزیدند، گویند: پروردگارا! آن دو گروه از جن و انس را که ما را گمراه کردند به ما نشان ده تا آنها را زیر پاهایمان نهیم [و لگدمال کنیم‌] تا از پست‌ترین‌ها شوند
بى‌گمان، کسانى که گفتند: پروردگار ما خداست، سپس ایستادگى کردند، فرشتگان بر آنها نازل مى‌شوند که بیم مدارید و غمگین مباشید و مژده باد شما را به بهشتى که وعده داده مى‌شدید
ما در زندگى دنیا و در آخرت مددکاران و دوستان شماییم، و هر چه دلتان بخواهد، در [بهشت‌] براى شما فراهم است، و هر چه در آن جا خواستار باشید خواهید داشت
سفره‌اى از جانب خداى آمرزنده‌ى مهربان است
و کیست خوش گفتارتر از آن کس که به سوى خدا دعوت نماید و کار نیک کند و گوید: من از مسلمانانم
و نیکى با بدى یکسان نیست. [بدى را] با آنچه نیکوتر است دفع کن که ناگاه [خواهى دید] همان کسى که میان تو و او دشمنى بود، چون دوستى صمیمى گشته است
و این [خصلت خوب‌] جز به کسانى که شکیبایند عطا نشود و آن را جز کسى که داراى بهره‌ى بزرگ [از ایمان و تقوا] است به دست نیاورد
و اگر از جانب شیطان دستخوش وسوسه‌اى شدى، به خدا پناه ببر که او خود شنواى داناست
و از آیات خدا شب و روز و خورشید و ماه است. نه براى خورشید سجده کنید نه براى ماه، و خدا را سجده کنید که آنها را خلق کرده، اگر تنها او را مى‌پرستید
پس اگر [از عبادت خدا] تکبر کردند، [در عوض‌] کسانى که در پیشگاه پروردگار تواند (فرشتگان و اولیا) شبانه‌روز او را نیایش مى‌کنند و خسته نمى‌شوند
و از [دیگر] نشانه‌هاى او این است که تو زمین را افسرده مى‌بینى، و چون باران بر آن فرو فرستیم به جنبش در آید و گیاه آورد. آرى کسى که آن را زنده کرده قطعا زنده کننده‌ى مردگان است. بى‌تردید او بر هر چیزى تواناست
همانا کسانى که در آیات ما به انحراف مى‌روند بر ما پوشیده نیستند. آیا کسى که در آتش افکنده مى‌شود بهتر است یا کسى که روز قیامت آسوده خاطر مى‌آید؟ هر چه مى‌خواهید بکنید که او به آنچه مى‌کنید بیناست
البته کسانى که به این قرآن، وقتى که برایشان آمد کافر شدند [نیز بر ما پوشیده نیستند]، و قطعا این کتابى شکست ناپذیر است
که هیچ گونه باطلى نه از پیش رو و نه از پشت سر [نه در حال و نه در آینده‌] به آن راه ندارد، [چرا که‌] از جانب حکیمى ستوده نازل شده است
به تو گفته نمى‌شود مگر آنچه به پیامبران پیش از تو گفته شد. به راستى پروردگار تو، هم داراى مغفرت و هم صاحب عقوبتى دردناک است
و اگر [این کتاب را] قرآنى غیر عربى کرده بودیم، قطعا مى‌گفتند: چرا آیه‌هاى آن روشن بیان نشده است؟ آیا [کتاب‌] عجمى و [پیامبرى‌] عربى؟ بگو: این [کتاب‌] براى کسانى که ایمان آورده‌اند هدایت و درمان است، و کسانى که ایمان نمى‌آورند در گوش‌هایشان سنگینى اس
و به راستى به موسى کتاب [تورات‌] را دادیم، پس در آن اختلاف واقع شد. و اگر از جانب پروردگارت سخنى [از مهلت بخشى‌] نگذشته بود، قطعا میان آنها حکم [به هلاکت‌] مى‌شد، و مسلما آنها در باره‌ى آن دچار شکى سخت هستند
هر که کار شایسته کند به سود اوست، و هر که بدى کند به زیان اوست و پروردگار تو نسبت به بندگان ستمکار نیست
علم قیامت تنها به او باز مى‌گردد، و میوه‌ها از غلاف‌هایشان بیرون نمى‌آیند و هیچ ماده‌اى باردار نمى‌شود و نمى‌زاید مگر با علم و آگاهى او. و روزى که آنها را ندا دهد: شریکان من [که مى‌پنداشتید] کجایند؟ گویند: به تو اعلام مى‌کنیم که از ما هیچ کس [بر شری
و آنچه پیش از این [به خدایى‌] مى‌خواندند، از ایشان ناپدید مى‌شود، و در مى‌یابند که آنها را هیچ راه فرارى نیست
انسان از درخواست خیر خسته نمى‌شود، و اگر بدى به او رسد، بسیار مأیوس و دلسرد مى‌گردد
و اگر پس از رنجى که به او رسیده، از جانب خود رحمتى به او بچشانیم، قطعا خواهد گفت: این حق من است، و نپندارم که رستاخیز برپا شود و اگر به سوى پروردگارم بازگردانده شوم، حتما [منزلتى‌] خوش‌تر نزد او برایم خواهد بود. پس بدون شک کافران را از آنچه انجام داد
و هرگاه به انسان نعمت ارزانى داشتیم، روى برتافت و خود را [از بندگى خدا] کنار کشید، و هرگاه آسیبى بدو رسید دعاى دور و درازى داشت
بگو: به من خبر دهید، اگر [قرآن‌] از نزد خدا باشد و آن‌گاه شما آن را انکار کنید، کیست گمراه‌تر از آن که در مخالفت سختى [با آن‌] است
زودا که آیات قدرت خود را در اطراف [جهان‌] و در جانشان به آنها بنماییم، تا برایشان روشن گردد که او حق است. آیا کافى نیست که پروردگار تو بر همه چیز شاهد است
آگاه باش که آنها از دیدار پروردگارشان در تردیدند. آگاه باش که مسلما او به همه چیز احاطه دارد
حا، میم
عین، سین، قاف
این گونه خداوند مقتدر حکیم به تو و به کسانى که پیش از تو بودند وحى مى‌کند
آنچه در آسمان‌ها و آنچه در زمین است از آن اوست، و او بلند مرتبه و بزرگ است
نزدیک است آسمان‌ها [به خاطر عظمت وحى‌] از فراز یکدیگر بشکافند و فرشتگان به حمد پروردگارشان تسبیح مى‌گویند و براى کسانى که در زمینند آمرزش مى‌طلبند. آگاه باش که بى‌شک خداست که آمرزنده‌ى مهربان است
و خدا مراقب کسانى است که جز او را ولى و سرپرست گرفتند و تو بر آنها و کیل نیستى
و بدین سان قرآن عربى را به تو وحى کردیم تا اهل مکه و هر که را پیرامون آن است بیم دهى و از روز گرد آمدن [خلق‌] که تردیدى در آن نیست بترسانى که گروهى در بهشت و گروهى در دوزخند
و اگر خدا مى‌خواست، قطعا آنها را یک امت قرار مى‌داد [و همه را به اجبار هدایت مى‌کرد] لیکن او [آنها را مختار ساخت تا] هر که را بخواهد به رحمت خویش درآورد، و ستمگران را هیچ ولى و یاورى نیست
آیا به جاى او سرپرستانى براى خود گرفته‌اند؟ خداست که ولى [حقیقى‌] است، و اوست که مردگان را زنده مى‌کند و هموست که بر هر چیزى تواناست
و در باره‌ى هر چه اختلاف کردید، حکمش با خداست. این خداى یکتا است که پروردگار من است بر او توکل کرده‌ام و به او روى مى‌آورم
خالق آسمان‌ها و زمین است. از خودتان براى شما زوج‌هایى پدید آورد، و از چهارپایان نیز جفت‌ها بیافرید. شما را در این [زوجیت‌] تکثیر مى‌کند. چیزى همانند او نیست، و اوست شنواى بینا
کلیدهاى آسمان‌ها و زمین از آن اوست. براى هر کس بخواهد روزى را گشایش مى‌دهد یا تنگ مى‌گیرد. همانا او به هر چیزى آگاه است
براى شما از [احکام‌] دین همان را تشریع کرد که به نوح توصیه کرده بود، و [نیز] آنچه را به تو وحى کردیم و آنچه را که به ابراهیم و موسى و عیسى توصیه نمودیم که دین را برپا دارید و در آن تفرقه نکنید. بر مشرکان آنچه بدان دعوتشان مى‌کنى، گران است [و از توحی
و آنها اختلاف نکردند مگر پس از آن که علم برایشان آمد [آن هم‌] به صرف حسد [و برترى جویى‌] که میانشان بود. و اگر سخنى از پروردگارت بر این نگذشته بود که تا مدتى معین [مهلت داده شوند] قطعا میانشان حکم [به هلاک‌] مى‌شد. و کسانى که بعد از آنها کتاب [تورات‌
پس براى این [دین اسلام‌] دعوت کن، و همان گونه که دستور یافته‌اى پایدارى کن و از هوس‌هاى آنها پیروى مکن و بگو: [من‌] به هر کتابى که خدا نازل کرده ایمان آورده‌ام و مأمور شده‌ام میان شما به عدالت حکم کنم. خداوند [یگانه‌] پروردگار ما و پروردگار شماست. اع
و کسانى که در باره‌ى خدا [و دین او] پس از آن که [دعوت او] پذیرفته شد مجادله مى‌کنند، حجت آنها نزد پروردگارشان باطل است، و خشمى [از خدا] برایشان است و براى آنها عذابى سخت خواهد بود
خدا کسى است که کتاب و ترازو [ى اعمال و ایمان‌] را به حق نازل کرد، و تو چه مى‌دانى شاید قیامت نزدیک باشد
کسانى که به آن ایمان ندارند شتاب در آمدن آن را مى‌خواهند، و کسانى که ایمان آورده‌اند، از آن در هراسند و مى‌دانند که آن حق است. آگاه باش کسانى که در مورد قیامت جدال مى‌کنند سخت در گمراهى [پرت و] دورى هستند
خدا نسبت به بندگانش لطف دارد، هر که را بخواهد روزى مى‌دهد و اوست نیرومند شکست ناپذیر
هر که کشت آخرت را بخواهد، براى وى در کشتش مى‌افزاییم و کسى که تنها کشت این دنیا را طلب کند به او از آن مى‌دهیم ولى در آخرت او را هیچ نصیبى نیست
آیا براى آنها معبودهایى است که برایشان از دین چیزى را که خدا بدان رخصت نداده تشریع کرده‌اند؟ و اگر نبود آن سخن قطعى [مهلت‌] مسلما میان آنها [به هلاکت‌] حکم مى‌شد و البته براى ظالمان عذابى دردناک است
[آن روز] ظالمان را مى‌بینى که از آنچه کسب کرده‌اند بیمناکند و همان بر آنها واقع مى‌شود، و کسانى که ایمان آورده و کارهاى شایسته کرده‌اند، در باغ‌هاى بهشتند. براى آنها هر چه بخواهند نزد پروردگارشان موجود است. این همان تفضل بزرگ است
این همان [پاداشى‌] است که خدا بندگان خود را که ایمان آورده و کارهاى شایسته کرده‌اند [بدان‌] مژده مى‌دهد. بگو: من بر این [رسالت‌] مزدى از شما نمى‌خواهم مگر محبت و دوستى خویشان [و اهل بیت‌] را. و هر کس نیکى کسب کند براى او در آن نیکى مى‌افزاییم. بى‌ترد
آیا مى‌گویند بر خدا دروغ بسته؟ پس اگر خدا بخواهد بر دلت مهر مى‌نهد [تا نتوانى خلاف بگویى‌]، و خدا باطل را محو و حق را با سخنان خویش استوار مى‌گرداند. بى‌تردید او به راز دل‌ها آگاه است
و او کسى است که توبه را از بندگان خود مى‌پذیرد و از بدى‌ها در مى‌گذرد و هر چه مى‌کنید مى‌داند
و [دعاى‌] کسانى را که ایمان آورده و کارهاى شایسته کرده‌اند اجابت مى‌کند و از فضل خویش به آنها زیاده مى‌دهد، ولى کافران را عذابى سخت خواهد بود
و اگر خدا روزى را براى بندگانش وسعت مى‌داد، مسلما در زمین سر به عصیان بر مى‌داشتند، و لیکن به اندازه‌اى که مى‌خواهد نازل مى‌کند. به راستى او به [حال‌] بندگانش آگاه و بیناست
و اوست خدایى که پس از نومیدى‌شان باران مى‌فرستد و رحمت خویش را [بر همه‌جا] مى‌گسترد، و سرپرست ستوده اوست
و از نشانه‌هاى [قدرت‌] او آفرینش آسمان‌ها و زمین و آنچه از [انواع‌] جنبندگان در میان آن دو پخش نموده است، و او هرگاه بخواهد برگردآوردن آنها قادر است
و هر مصیبتى به شما برسد به سبب دستاورد خود شماست و [خدا] از بسیارى [گناهان‌] در مى‌گذرد
و شما در زمین عاجز کننده [ى خدا] نیستید و جز خدا شما را سرپرست و یاورى نیست
و از نشانه‌هاى [قدرت‌] او کشتى‌هایى است چون کوه‌ها که در دریا روانند
اگر بخواهد باد را ساکن مى‌گرداند تا [کشتى‌ها] بر روى آب متوقف بمانند. قطعا در این [امر] صابران شکر پیشه را عبرت‌هاست
یا آنها را به سزاى [برخى از] آنچه مرتکب شده‌اند هلاکشان مى‌کند و از بسیارى در مى‌گذرد
و تا آنان که در آیات ما مجادله مى‌کنند بدانند که ایشان را هیچ گریزى نیست
و آنچه به شما داده شده متاع زندگى دنیاست، و آنچه نزد خداست براى آنها که ایمان آورده‌اند و بر خداى خود توکل مى‌کنند بهتر و پایدارتر است
و [و نیز براى‌] کسانى که از گناهان بزرگ و زشتکارى‌ها اجتناب مى‌کنند و چون به خشم آمدند در مى‌گذرند
و کسانى که دعوت پروردگارشان را اجابت کردند و نماز برپا داشتند و کارشان در میانشان [بر پایه‌] مشورت است و از آنچه روزیشان کرده‌ایم انفاق مى‌کنند
و آنان که چون ستمى به آنها رسد [تسلیم ظالم نمى‌شوند و بر ضد آنها] یارى مى‌جویند
و سزاى بدى، بدى همانند آن است. پس هر که در گذرد و اصلاح کند، پاداش او بر خداست. همانا ظالمان را دوست نمى‌دارد
و البته هر که بعد از مظلوم شدنش یارى جوید [و انتقام گیرد] چنین کسانى هیچ راه [ملامتى‌] بر ایشان نیست
راه [ملامت‌] تنها بر کسانى است که به مردم ظلم مى‌کنند و در زمین به ناحق سر به طغیان بر مى‌دارند، اینانند که برایشان عذاب دردناکى است
و البته هر که صبورى و گذشت پیشه کرد، مسلما این از کارهاى استوار و مهم است
و هر که را خدا بى‌راه گذارد، از آن پس او را غیر از خدا یار و یاورى نخواهد بود. و ظالمان را مى‌بینى که چون عذاب را ببینند گویند: آیا راهى براى بازگشتن [به دنیا] وجود دارد
و آنان را مى‌بینى که بر آن [آتش‌] عرضه مى‌شوند، در حالى که از ذلت و زبونى فروتن شده و زیر چشمى مى‌نگرند، و کسانى که ایمان آورده‌اند گویند: همانا زیانکاران [واقعى‌] کسانى هستند که روز قیامت خویشتن و کسان خود را دچار زیان کردند. آگاه باش که ظالمان [آن
و براى آنها دوستان و یاورانى نخواهد بود که ایشان را در مقابل خدا یارى کنند. و هر که را خدا بى‌راه گذارد، هیچ راه [نجاتى‌] براى او نخواهد بود
[دعوت‌] پروردگارتان را اجابت کنید پیش از آن که روزى فرا رسد که از جانب خدا بازگشتى براى [تحقق‌] آن نیست. آن روز براى شما نه پناهگاهى است و نه برایتان [مجال‌] انکار و دفاعى
پس اگر روى برتافتند، ما تو را نفرستادیم که نگهبانشان باشى. بر تو جز تبلیغ [رسالت، چیزى‌] نیست. و به راستى ما چون به انسان رحمتى از جانب خود بچشانیم، بدان شاد [و سرمست‌] گردد، و اگر به سزاى کارى که پیش فرستاده‌اند بدیشان گزندى رسد [این جاست که‌] انسا
فرمانروایى آسمان‌ها و زمین از آن اوست، هر چه بخواهد مى‌آفریند، به هر که خواهد دخترانى مى‌بخشد و هر که را خواهد پسرانى مى‌دهد
یا [اگر بخواهد] آنها را پسران و دختران [هر دو را] مى‌دهد، و هر که را بخواهد نازا مى‌کند. به راستى او داناى تواناست
و هیچ بشرى را نرسد که خدا با او سخن بگوید جز [از راه‌] وحى یا از فراسوى حجابى، یا رسولى بفرستد که به اذن او هر چه بخواهد وحى کند. همانا او والا مقام حکیم است
و همین گونه ما روحى از امر خود را [به صورت قرآن‌] به تو وحى کردیم، [و گر نه‌] تو نمى‌دانستى کتاب چیست و ایمان کدام است؟ ولى ما آن را نورى ساختیم که هر یک از بندگان خود را که بخواهیم به وسیله آن هدایت مى‌کنیم، و بى‌تردید تو [مردم را] به راه راست هدای
راه خدایى که آنچه در آسمان‌ها و آنچه در زمین است از آن اوست. آگاه باش که کارها به خدا باز مى‌گردد
حا، میم
سوگند به [این‌] کتاب روشنگر
همانا ما آن را قرآنى عربى کردیم، باشد که تعقل کنید
و همانا آن در ام الکتاب (لوح محفوظ) نزد ما تحقیقا متعالى و پرحکمت است
آیا به سبب این که شما قومى گزافکارید، قرآن را از شما باز مى‌گیریم [و از هدایت شما منصرف شویم؟
و چه بسیار پیامبرانى که در میان گذشتگان فرستادیم
و هیچ پیامبرى سوى ایشان نمى‌آمد مگر این که او را استهزا مى‌کردند
پس نیرومندتر از آنها را به هلاکت رساندیم و داستان [هلاکت‌] پیشینیان گذشت
و اگر از آنها بپرسى: آسمان‌ها و زمین را چه کسى آفرید؟ قطعا مى‌گویند: آنها را آن قادر آگاه آفرید
آن کسى که زمین را بسترى براى شما گردانید و براى شما در آن راه‌ها پدید آورد تا شما راه یابید
و آن کسى که از آسمان آبى به اندازه فرستاد پس به وسیله آن سرزمین مرده را زنده کردیم، به همین صورت [از قبرها] بیرون آورده مى‌شوید
خدایى که همه جفت‌ها [حیوانات و غیره‌] را آفرید و براى شما کشتى‌ها و چهارپایان را که بر آنها سوار مى‌شوید پدید آورد
تا بر پشت آنها قرار گیرید، پس چون بر آنها برنشستید، نعمت پروردگار خود را یاد کنید و بگویید: پاک است خدایى که اینها را مسخر ما کرد و [گر نه‌] ما را توان [تسخیر] آنها نبود
و بى‌تردید ما به سوى پروردگارمان باز خواهیم گشت
و براى او از میان بندگانش جزئى [چون فرزند] قرار دادند. به راستى که انسان آشکارا ناسپاس است
آیا از آنچه مى‌آفریند، خود دختران را برگرفته و شما را به [داشتن‌] پسران برگزیده است
ولى هنگامى که به یکى از آنها مژده‌ى [تولد] همان چیزى داده شود که به خداى رحمان نسبت داده، چهره‌اش سیاه مى‌گردد در حالى که خشم و تأسف خود را فرو مى‌خورد
آیا آن کسى که در [لابه‌لاى‌] پیرایه و زیور پرورش مى‌یابد (دختر) و به هنگام جدال قدرت تبیین ندارد [فرزند خداست‌]
و فرشتگانى را که بندگان رحمانند، مؤنث پنداشتند. آیا در آفرینش آنها حضور داشته‌اند؟ زودا که گواهى ایشان نوشته شود و بازخواست شوند
و گفتند: اگر خداى رحمان مى‌خواست، آنها را نمى‌پرستیدیم. آنان به این [سخن‌] علم ندارند و جز دروغ نمى‌گویند
آیا [ما] پیش از این کتابى به آنها داده‌ایم، که بدان تمسک مى‌جویند
بلکه گفتند: ما پدران خود را بر آیینى یافته‌ایم و ما بر آثار ایشان هدایت شده‌ایم
و همچنین پیش از تو در هیچ شهرى هشدار دهنده‌اى نفرستادیم مگر آن که خوشگذران‌هاى آن گفتند: ما پدران خود را بر آیینى یافته‌ایم و ما به آثار آنها اقتدا مى‌کنیم
[پیامبرشان‌] گفت: حتى اگر براى شما چیزى بیاورم که از آنچه پدران خود را بر آن یافته‌اید، هدایت کننده‌تر باشد [باز هم از آنها پیروى مى‌کنید] گفتند: ما [نسبت‌] به آنچه بدان فرستاده شده‌اید کافریم
پس، از آنها انتقام گرفتیم پس بنگر که عاقبت تکذیب کنندگان چگونه شد
و [یاد کن‌] هنگامى را که ابراهیم به پدر و قوم خود گفت: من واقعا از آنچه مى‌پرستید بیزارم
مگر آن کس که مرا آفرید که البته او به زودى مرا هدایت خواهد کرد
و این [سخن یکتاپرستى‌] را در نسل او سخنى ماندگار قرار داد، باشد که [به سوى خدا] بازگردند
بلکه اینان و پدرانشان را برخوردار کردم تا این که حق و فرستاده‌اى روشنگر به سویشان آمد
و چون حق به سویشان آمد گفتند: این افسون است و ما بدان کافریم
و گفتند: چرا این قرآن بر مردى بزرگ از آن دو قریه [مکه و طائف‌] نازل نشده است
مگر رحمت پروردگار تو را آنها تقسیم مى‌کنند؟ این ماییم که معیشت آنها را در زندگى دنیا میانشان تقسیم کرده‌ایم، و بعضى از آنها را بر بعضى مراتبى برترى دادیم تا یکدیگر را به خدمت گیرند [و چرخه زندگى بگردد]، و رحمت پروردگار تو از آنچه مى‌اندوزند بهتر است
و اگر بیم آن نبود که مردم [در انکار خدا] یک امت گردند، قطعا سقف خانه‌هاى کسانى را که به [خداى‌] رحمان کافر مى‌شوند، از نقره مى‌کردیم و بر آنها نردبان‌ها مى‌نهادیم که از آن بالا روند
و براى خانه‌هایشان نیز درها و تخت‌هایى [سیمین مى‌ساختیم‌] که بر آنها تکیه زنند
و زر و زیورهایى [دیگر نیز]، ولى اینها همه جز کالاى زندگى دنیا نیست، و آخرت نزد پروردگار تو از آن پرهیزکاران است
و هر که از یاد [خداى‌] رحمان دل بگرداند، شیطانى بر او مى‌گماریم که همدم او گردد
و مسلما آن [شیطان‌] ها ایشان را از راه باز مى‌دارند ولى آنها مى‌پندارند که هدایت یافتگانند
تا آن‌گاه که او [با همدم خود] به حضور ما آید، [به شیطان خود] گوید: اى کاش میان من و تو فاصله مشرق و مغرب مى‌بود. پس چه بد همنشینى بودى
و چون ستم کردید، این که شما امروز در عذاب مشترکید، شما را هرگز سودى نخواهد بخشید
پس آیا تو مى‌توانى کران را شنوا کنى یا کوردلان و کسانى را که در ضلالتى آشکارند هدایت کنى
پس اگر ما تو را [از دنیا] ببریم، قطعا از آنها انتقام مى‌گیریم
یا آنچه را به ایشان وعده داده‌ایم به تو نشان مى‌دهیم، چرا که ما بر آنان تواناییم
پس به آنچه به تو وحى شده تمسک جوى که تو بر راهى راست هستى
و بى‌گمان این [قرآن‌] براى تو و براى قوم تو تذکرى است، و به زودى [در مورد آن‌] بازخواست خواهید شد
و از رسولان ما که پیش از تو فرستادیم بپرس: آیا در برابر [خداى‌] رحمان خدایانى قرار داده‌ایم که عبادت شوند
و به راستى موسى را با آیات خویش به سوى فرعون و بزرگانش فرستادیم، پس گفت: من فرستاده‌ى پروردگار جهانیانم
پس چون آیات ما را براى آنها آورد، به ناگاه آنها به آن [آیات از روى تمسخر] مى‌خندیدند
و ما هیچ معجزه‌اى به آنها نشان ندادیم مگر آن که از مشابهش عظیم‌تر بود، و آنها را به عذاب گرفتار کردیم تا مگر باز گردند
و گفتند: اى افسونگر! پروردگار خود را به آن عهدى که با تو کرده براى ما بخوان [که این عذاب را از ما بردارد] که ما حتما هدایت پذیر خواهیم بود
پس هنگامى که عذاب را از آنها برداشتیم به ناگاه ایشان پیمان مى‌شکستند
و فرعون در میان مردمش بانگ برآورد [و گفت:] اى قوم من! آیا حکومت مصر و این نهرها که از زیر [کاخ‌هاى‌] من جارى است از آن من نیست؟ آیا نمى‌بینید
بلکه من از این مردى که بى‌مقدار است و قادر بر بیان نیست بهترم
پس چرا بر او دستبندهاى زرین [از جانب خدا] افکنده نشده یا فرشتگان همراه وى نیامده‌اند
پس قوم خود را سبک مغز گردانید در نتیجه اطاعتش کردند، مسلما آنها مردمى نافرمان بودند
و چون ما را به خشم آوردند از آنها انتقام گرفتیم و همگى‌شان را غرق کردیم
پس آنها را پیشینیانى [براى کفر و فسق‌] و عبرتى براى آیندگان قرار دادیم
و هنگامى که [تولد] پسر مریم [براى قدرت خدا] مثل زده شد، به ناگاه قوم تو از آن سخن [به تمسخر و خنده‌] سرو صدا راه انداختند
و گفتند: آیا معبودهاى ما بهترند یا او؟ [اگر معبودهاى ما در آتشند او نیز به دلیل معبود واقع شدن در آتش است‌]. این [مثل‌] را براى تو نزدند مگر از روى ستیزه‌جویى، بلکه آنها مردمى ستیزه جویند
او جز بنده‌اى که موهبتش دادیم و او را براى بنى اسرائیل سرمشق و نمونه ساختیم نیست
و اگر مى‌خواستیم، البته به جاى شما فرشتگانى قرار مى‌دادیم که در زمین جانشین [شما] شوند
و همانا وجود او (عیسى) دانشى براى [فهم‌] رستاخیز است، پس زنهار در آن تردید نکنید و از من پیروى کنید که راه راست این است
و شیطان شما را از راه باز ندارد، چرا که او دشمن آشکار شماست
و هنگامى که عیسى دلایل روشن [براى آنها] آورد گفت: همانا براى شما حکمت آورده‌ام و [آمده‌ام‌] تا برخى چیزها را که در آن اختلاف مى‌کنید برایتان بیان کنم، پس از خدا بترسید و از من اطاعت کنید
بى‌تردید خداوند [یکتا]، همو پروردگار من و پروردگار شماست، پس [تنها] او را بپرستید که راه راست همین است
پس گروه‌ها از میان خودشان [در باره‌ى مسیح‌] اختلاف کردند. پس واى بر کسانى که ستم کردند از عذاب روزى دردناک
آیا جز رستاخیز را چشم به راهند که ناگهان به سراغشان آید در حالى که بى‌خبرند
در آن روز دوستان، بعضى دشمن بعضى دیگرند، مگر پرهیزگاران
اى بندگان من! امروز بر شما بیمى نیست و شما غمگین نخواهید شد
همان کسانى که به آیات ما ایمان آوردند و تسلیم بودند
شما و همسرانتان شادمانه داخل بهشت شوید
کاسه‌هاى زرین و سبوهایى برگرد آنها مى‌گردانند و در آن جا هر چه دلخواه آنهاست و مایه لذت دیدگان است وجود دارد، و شما در آن جا جاودانه خواهید بود
و این همان بهشتى است که به [پاداش‌] آنچه مى‌کردید وارث آن شده‌اید
در آن جا براى شما میوه‌هاى فراوان است که از آن مى‌خورید
همانا مجرمان در عذاب جهنم ماندگارند
[عذاب‌] از آنها کاسته نمى‌شود و ایشان در آن جا ناامیدند
و ما بر آنها ستم نکردیم بلکه خودشان ستمکار بودند
و فریاد برآورند: اى مالک! پروردگارت مى‌بایست جان ما را بستاند. او گوید: شما [همچنان‌] ماندگارید
همانا حقیقت را برایتان آوردیم، لیکن بیشتر شما حقیقت را خوش نداشتید
بلکه در کار [مخالفت با حق‌] اصرار ورزیدند، ما [نیز بر کیفرشان‌] اصرار مى‌ورزیم
آیا مى‌پندارند که ما راز آنها و نجوایشان را نمى‌شنویم؟ چرا [مى‌شنویم‌] و رسولان ما نزد آنها مى‌نویسند
بگو: اگر [خداى‌] رحمان را فرزندى باشد، خود من نخستین پرستندگانم [و باید او را بپرستم‌]
منزه است پروردگار آسمان‌ها و زمین، صاحب عرش، از آنچه وصف مى‌کنند
پس آنها را رها کن تا به [همان سخنان‌] باطل مشغول باشند و بازى کنند تا آن روزى را که بدان وعده داده مى‌شوند دیدار کنند
و اوست که در آسمان معبود و در زمین معبود است، و هموست که حکیم داناست
و پرخیر و پاینده است کسى که فرمانروایى آسمان‌ها و زمین و آنچه میان آنهاست از آن اوست، و علم قیامت نزد اوست و به سوى او بازگردانده مى‌شوید
و کسانى را که به جاى او مى‌خوانند اختیار شفاعت ندارند، مگر کسانى که از روى علم، به حق گواهى داده [و موحد] باشند
و اگر از آنها بپرسى چه کسى آنها را آفرید؟ مسلما خواهند گفت: خدا. پس چگونه [از بندگى او] بازگردانده مى‌شوند
و گفته پیامبر [این است:] اى پروردگار من! اینها گروهى هستند که ایمان نمى‌آورند
[و گفته شود:] پس از آنها صرف نظر کن و بگو: به سلامت! پس زودا که بدانند
حا، میم
سوگند به [این‌] کتاب روشنگر
همانا ما آن را در شبى مبارک نازل کردیم، که ما [همواره‌] بیم دهنده بوده‌ایم
در آن [شب‌] هر کار حکیمانه‌اى از هم جدا و تدبیر مى‌گردد
امرى از جانب ماست، همانا ما فرستنده‌ى [پیامبران‌] بوده‌ایم
[اینها] به خاطر رحمتى از پروردگار توست که او شنواى داناست
همان پروردگار آسمان‌ها و زمین و آنچه میان آن دو است، اگر اهل یقین باشید
خدایى جز او نیست، زنده مى‌کند و مى‌میراند پروردگار شما و پروردگار پدران پیشین شماست
ولى آنها در شکند، و [با حقایق‌] بازى مى‌کنند
پس در انتظار روزى باش که آسمان، دودى نمایان بیاورد
که مردم را فرو مى‌پوشد، این عذابى پردرد است
[مى‌گویند:] پروردگارا! این عذاب را از ما دور کن که ما [اینک‌] مؤمنیم
این پندگیرى کجا به سودشان است و حال آن که پیامبرى روشنگر براى آنها آمد [و پند نگرفتند]
آن‌گاه از او اعراض کردند و گفتند: تعلیم یافته‌اى دیوانه است
[اینک‌] ما عذاب را اندک زمانى برمى‌داریم، [ولى‌] شما [باز به کارهاى خود] باز مى‌گردید
روزى که با بزرگ‌ترین قدرت [کافران را] بگیریم همانا ما انتقام گیرنده‌ایم
و البته پیش از آنها نیز قوم فرعون را بیازمودیم و پیامبرى بزرگوار برایشان آمد
که [به آنها گفت:] بندگان خدا را به من تسلیم کنید، همانا من براى شما پیامبرى امینم
و این که بر خدا گردنکشى نکنید که من براى شما حجتى آشکار آورده‌ام
و همانا من به پروردگار خود و پروردگار شما پناه مى‌برم از این که سنگسارم کنید
و اگر به من ایمان نمى‌آورید، پس از من کناره گیرید
پس پروردگار خود را بخواند که: اینها مردمى گناهکارند
پس [گفتیم:] بندگان مرا شبانه حرکت بده، که شما مورد تعقیب خواهید بود
و دریا را آرام پشت سر بگذار که آنها سپاهى غرق شدنى هستند
چه بسیار باغ‌ها و چشمه‌سارانى که بر جاى گذاشتند
و کشتزارها و جایگاه‌هاى نیکو
و نعمتى که در آن شادکام بودند
آرى این گونه بود، و ما [همه‌] آنها را به قومى دیگر میراث دادیم
آن‌گاه نه آسمان به حال آنها گریست و نه زمین، و نه مهلتى به آنها داده شد
و به راستى فرزندان اسرائیل را از عذاب خفت‌بار نجات دادیم
از [ظلم‌] فرعون که او برترى جویى از اسرافکاران بود
و همانا آنها را از روى علم بر مردم جهان برگزیدیم
و آنها را از آیات و معجزات چیزى عطا کردیم که در آن امتحانى آشکار بود
البته این [کافران‌] حتما خواهند گفت
پایان کار جز همین مرگ نخستین نیست و ما زنده شدنى نیستیم
پس پدران ما را باز آورید اگر راست مى‌گویید
آیا ایشان بهترند یا قوم «تبع» و کسانى که پیش از آنها بودند؟ آنها را نابود کردیم، [زیرا] آنان مجرم بودند
و ما آسمان‌ها و زمین و آنچه را که میان آن دو است به بازى نیافریدیم
ما آنها را جز به حق نیافریدیم، ولى بیشترشان نمى‌دانند
به یقین، روز جدایى وعده‌گاه همه آنهاست
روزى که نه هیچ دوستى از دوست [خود] مشکلى را دفع مى‌کند و نه ایشان یارى مى‌شوند
مگر کسى که خدا به او رحم کند، همانا او مقتدر مهربان است
مسلما درخت زقوم
خوراک گناه پیشه است
مانند مس گداخته است که در شکم‌ها مى‌جوشد
مانند جوشیدن آب جوشان
[ندا آید:] او را بگیرید و به میان دوزخ بکشانید
آن‌گاه روى سرش از عذاب آب جوشان بریزید
بچش که تو [به خیال خود] همان نیرومند گرامى هستى
البته این همان است که به آن شک مى‌کردید
بى‌گمان، پرهیزگاران در جایگاه امنى هستند
در باغ‌ها و چشمه‌سارها
حریر نازک و حریر ضخیم مى‌پوشند [و] رویاروى هم [مى‌نشینند]
[آرى‌] این گونه است و حور العین را به همسرى‌شان در مى‌آوریم
در آن جا هر میوه‌اى را [که بخواهند] آسوده خاطر مى‌طلبند
در آن جا مرگ را نخواهند چشید، جز همان مرگ نخستین را [که چشیده‌اند]، و آنها را از عذاب دوزخ نگاه مى‌دارد
[این‌] تفضلى است از جانب پروردگار تو، این همان کامیابى بزرگ است
پس جز این نیست که این [قرآن‌] را به زبان تو آسان ساختیم، باشد که پند گیرند
پس منتظر باش که آنها [نیز] منتظرند
حا، میم
فرو فرستادن [این‌] کتاب از جانب خداى شکست ناپذیر حکیم است
به راستى در آسمان‌ها و زمین براى مؤمنان نشانه‌هایى [عبرت آموز] هست
و در آفرینش خودتان و آنچه از جنبندگان مى‌پراکند براى مردمى که یقین دارند نشانه‌هاست
و در آمد و شد شب و روز و رزقى که خدا از آسمان نازل کرده و زمین را پس از مرگش بدان زنده ساخته و در گرداندن بادها براى مردمى که مى‌اندیشند نشانه‌هاست
اینها آیات الهى است که آنها را به درستى بر تو مى‌خوانیم، پس بعد از خدا و آیات او به کدام سخن ایمان مى‌آورند
واى بر هر دروغزن گناه پیشه
[که‌] آیات خدا را که بر او خوانده مى‌شود مى‌شنود، سپس به گردنکشى پاى مى‌فشارد، چنان که گویى آن را نشنیده است، پس او را به عذابى دردآور بشارت ده
و چون به چیزى از آیات ما آگاه شود آن را به ریشخند مى‌گیرد. اینان عذابى خفت‌بار برایشان خواهد بود
از پشت سرشان دوزخ است، و آنچه را که به دست آورده و آن دوستانى را که غیر از خدا اختیار نموده‌اند به کارشان نمى‌آید و براى ایشان عذابى بزرگ است
این یک رهنمود است، و کسانى که آیات پروردگارشان را انکار کردند برایشان عذاب دردناک از شکنجه و اضطراب است
خدا کسى است که دریا را مسخر شما کرد تا کشتى‌ها در آن به فرمان او حرکت کنند و تا از فضل او طلب [معیشت‌] کنید و باشد که شکر گزارید
و آنچه را در آسمان‌ها و آنچه را در زمین است مسخر شما کرد که همه از اوست. قطعا در این [امر] براى مردمى که مى‌اندیشند نشانه‌هاست
به کسانى که ایمان آورده‌اند بگو تا از کسانى که روزهاى [سخت و ناگوار] الهى را باور ندارند در گذرند، تا [خدا] قومى را بدانچه مى‌کردند جزا دهد
هر که کارى شایسته کند، به سود خود اوست و هر که بدى کند به زیانش مى‌باشد، سپس به سوى پروردگارتان بازگردانده مى‌شوید
ما بنى اسرائیل را کتاب و حکومت و نبوت دادیم و از پاکیزه‌ها روزیشان کردیم و آنها را بر جهانیان برترى دادیم
و دلایل روشنى در امر [دین‌] به آنها عطا کردیم پس ایشان اختلاف نکردند مگر بعد از آن که علم برایشان آمد [آن هم‌] به خاطر حسد و رقابتى که میان خودشان بود. قطعا پروردگار تو روز قیامت میان آنها در آنچه بر سرش اختلاف مى‌کردند حکم خواهد کرد
سپس تو را بر شریعتى که از امر [خدا] است قرار دادیم، پس از آن پیروى کن و از هوس‌هاى کسانى که نمى‌دانند پیروى مکن
آنها هرگز در برابر خدا از تو حمایتى نتوانند کرد، و همانا ستمگران یار و یاور یکدیگرند و خدا یاور پرهیزکاران است
این [کتاب مایه‌ى‌] بصیرت‌هایى براى مردم است و براى قومى که یقین آورند هدایت و رحمتى است
آیا کسانى که مرتکب زشتى‌ها شدند پنداشته‌اند که آنها را مانند کسانى قرار مى‌دهیم که ایمان آوردند و کارهاى شایسته کردند [و] حیات و مماتشان یکسان است؟ بد قضاوتى دارند
و خدا آسمان‌ها و زمین را به حق آفرید و تا هر کسى به موجب آنچه به دست آورده جزا داده شود و به آنها ستم نمى‌شود
پس آیا دیدى کسى را که هواى خویش را معبود خود قرار داده و خدا او را از روى علم [به این که پذیراى هدایت نبود] گمراه ساخته و بر گوش و دلش مهر زده و بر دیده‌اش پرده نهاده است؟ آیا پس از خدا چه کسى او را هدایت خواهد کرد؟ آیا متذکر نمى‌شوید
و گفتند: جز زندگى دنیوى ما هیچ نیست مى‌میریم و زنده مى‌شویم و ما را جز طبیعت هلاک نمى‌کند، آنان را به این [مطلب‌] هیچ دانشى نیست و جز این نیست که گمان مى‌کنند
و چون آیات روشن ما بر آنها خوانده شود، دلیلشان جز این نیست که مى‌گویند: پدران ما را [زنده‌] بیاورید اگر راست مى‌گویید
بگو: خداست که شما را زنده مى‌کند، سپس مى‌میراند، آن‌گاه به روز رستاخیز که تردیدى در آن نیست گرد مى‌آورد، ولى بیشتر مردم [این را] نمى‌دانند
و فرمانروایى آسمان‌ها و زمین از آن خداست، و روزى که رستاخیز برپا شود، در چنین روزى باطل‌اندیشان زیان مى‌کنند
و هر امتى را به زانو درآمده مى‌بینى. هر امتى به سوى کتاب خویش خوانده مى‌شود [و گفته شود:] امروز سزاى آنچه را که مى‌کردید مى‌بینید
این نامه ماست که بر ضد شما به حق سخن مى‌گوید. همانا ما از آنچه مى‌کردید نسخه بر مى‌داشتیم
و اما کسانى که ایمان آوردند و کارهاى شایسته کردند، پروردگارشان آنها را در [جوار] رحمت خود در مى‌آورد. این همان کامیابى آشکار است
و اما کسانى که کافر شدند [به آنان گفته شود:] مگر آیات من بر شما خوانده نمى‌شد و گردنکشى کردید و مردمى گناهکار بودید
و چون گفته مى‌شد که وعده‌ى خدا راست است و در قیامت شکى نیست، مى‌گفتید: ما نمى‌دانیم قیامت چیست و [آن را] جز گمانى نمى‌پنداریم و ما به یقین نرسیده‌ایم
و [حقیقت‌] بدى‌هایى که کرده‌اند براى آنها ظاهر مى‌شود و آنچه را که بدان ریشخند مى‌کردند ایشان را فرا مى‌گیرد
و به آنها گفته شود: امروز شما را فراموش مى‌کنیم، همان گونه که شما دیدار امروزتان را فراموش کردید، و جایگاه شما آتش است و براى شما هیچ یاورى نخواهد بود
این بدان سبب است که شما آیات خدا را به ریشخند گرفتید و زندگى دنیا فریبتان داد پس امروز نه از این [آتش‌] بیرون آورده شوند و نه عذرشان پذیرفته گردد
پس حمد و سپاس از آن خداست که پروردگار آسمان‌ها و پروردگار زمین و پروردگار جهانیان است
و کبریایى و عظمت در آسمان‌ها و زمین، از آن اوست و اوست شکست ناپذیر حکیم
حا، میم
این کتاب از جانب خداى شکست ناپذیر حکیم نازل شده است
[ما] آسمان‌ها و زمین و آنچه را که میان آن دو است جز به حق و تا سر آمدى معین نیافریدیم، و کسانى که کافر شدند، از هشدارهایى که داده مى‌شوند رو گردانند
بگو: به من خبر دهید، آنچه را غیر از خدا مى‌خوانید، به من نشان دهید که چه چیزى از زمین را آفریده‌اند و یا در [خلقت‌] آسمان‌ها شرکت داشته‌اند؟ اگر راست مى‌گویید [دلیلى از] کتابى که پیش از این [قرآن‌] است یا اثرى علمى [از پیشینیان‌] براى من بیاورید [که ا
و کیست گمراه‌تر از آن کس که به جاى خدا کسى را مى‌خواند که تا روز قیامت هم او را پاسخ نخواهد داد و آنها از دعایشان بى‌خبرند
و زمانى که مردم محشور گردند، [این معبودان‌] دشمنان آنها شوند و عبادتشان را انکار کنند
و چون آیات روشن ما بر ایشان تلاوت شود، منکران حق، وقتى حق به سویشان آید، گویند: این سحرى آشکار است
آیا مى‌گویند: این [کتاب‌] را به دروغ بافته است؟ بگو: اگر آن را بافته باشم [باید مجازات شوم و] شما نمى‌توانید خشم خدا را از من بازدارید. او به آنچه [با طعنه‌] به آن مى‌پردازید [و جادویش مى‌خوانید] آگاه‌تر است، و شهادت او میان من و شما کافى است و اوست آ
بگو: من از [میان‌] پیامبران، پیامبر نوظهورى نیستم، و نمى‌دانم با من و شما چه معامله‌اى خواهد شد. جز آنچه را که به من وحى مى‌شود پیروى نمى‌کنم، و من جز هشدار دهنده‌اى آشکار نیستم
بگو: به من خبر دهید، اگر این [قرآن‌] از نزد خدا باشد و شما بدان کافر شوید و شاهدى از بنى اسرائیل [مانند عبد الله بن سلام‌] بر [حقانیت‌] مثل آن گواهى دهد و ایمان آورد و شما تکبر کنید [آیا در این صورت ستمکار نیستید؟] البته خدا قوم ستمگر را هدایت نمى‌ک
و کافران در حق مؤمنان گفتند: اگر [این قرآن‌] چیز خوبى بود، به [پذیرفتن‌] آن بر ما پیشى نگرفته بودند، و چون خود به وسیله آن هدایت نیافته‌اند به زودى خواهند گفت: این یک دروغ کهنه است
و [حال آن که‌] پیش از آن، کتاب موسى راهنما و رحمتى بود، و این [قرآن‌] کتابى به زبان عربى است که تصدیق کننده [ى آن‌] است، تا کسانى را که ستم کردند هشدار دهد و نیکوکاران را مژده‌اى باشد
محققا کسانى که گفتند: پروردگار ما خداست و استقامت کردند، نه بیمى بر آنهاست و نه غمگین مى‌شوند
ایشان اهل بهشتند و براى همیشه در آن ماندگارند [این‌] پاداشى است به خاطر آنچه انجام مى‌دادند
و انسان را به نیکى کردن به پدر و مادر خود سفارش کردیم. مادرش با تحمل رنج به او باردار شد و با تحمل رنج او را بر زمین نهاد، و [دوران‌] حمل و از شیر گرفتن او سى ماه است، تا آن که به رشد کامل خود برسد و به چهل سال برسد، مى‌گوید: پروردگارا! بر دلم بیفکن
آنان کسانى‌اند که بهترین عملى را که انجام داده‌اند از ایشان مى‌پذیریم و از بدى‌هایشان در زمره بهشتیان در مى‌گذریم وعده‌ى راستى که وعده داده مى‌شدند
و آن که به پدر و مادر خود گفت: اف بر شما! آیا به من وعده مى‌دهید که [از قبر] بیرون آورده مى‌شوم و حال آن که پیش از من نسل‌ها گذشتند [و برنخاستند]، و آن دو به [درگاه‌] خدا زارى مى‌کنند که: واى بر تو! ایمان بیاور، وعده‌ى خدا حق است، و او پاسخ مى‌دهد: ا
آنان کسانى‌اند که وعده‌ى عذاب بر آنها در [زمره‌ى‌] گروه‌هایى از جن و انس که پیش از آنها بگذشتند حتمى شد که بى‌تردید آنها زیانکار بودند
و براى هر یک [از مؤمن و کافر] بر حسب آنچه انجام داده‌اند درجاتى است، و تا [خدا پاداش‌] اعمالشان را تمام بدهد، و آنها مورد ستم واقع نخواهند شد
و آن روز که کافران بر آتش عرضه شوند، [به آنها گفته شود:] نعمت‌هاى پاکیزه [و خوشى‌هاى‌] خود را در زندگى دنیایتان [از بین‌] بردید و از آنها برخوردار شدید، پس امروز به سزاى آن که در زمین به ناحق سرکشى مى‌کردید و به سبب آن که نافرمانى مى‌کردید به عذابى خ
و برادر عادیان را به یاد آور، آن‌گاه که قوم خویش را در [سرزمین‌] احقاف هشدار داد، با آن که پیش از او و پس از او نیز هشدار دهندگانى بودند که: جز خدا را مپرستید. واقعا من بر شما از عذاب روزى هولناک مى‌ترسم
گفتند: آیا به سوى ما آمده‌اى که ما را از خدایانمان برگردانى؟ پس آنچه به ما وعده مى‌دهى بیاور اگر راست مى‌گویى
گفت: جز این نیست که آگاهى [از زمان وقوع عذاب‌] نزد خداست، و من آنچه را بدان فرستاده شده‌ام به شما ابلاغ مى‌کنم، ولى شما را مردمى جاهل مى‌بینم
پس چون آن [عذاب‌] را دیدند که به صورت ابرى به طرف وادى‌هایشان روى آورده، گفتند: این ابرى است که بر ما خواهد بارید. [گفته شد: نه،] بلکه این همان چیزى است که شتاب در آن را مى‌خواستید تندبادى است که در آن عذابى دردناک است
همه چیز را به فرمان پروردگارش ریشه کن مى‌کند. پس چنان شدند که چیزى جز خانه‌هایشان دیده نمى‌شد. [آرى‌]، این چنین مردم مجرم را سزا مى‌دهیم
و البته به آنها در چیزهایى قدرت و تمکن داده بودیم که شما را در آن تمکن نداده‌ایم، و براى آنان شنوایى و دیده‌ها و دل‌هایى [نیرومندتر از شما] قرار داده بودیم، ولى چون آیات الهى را انکار کردند، نه شنوایى‌شان و نه دیدگانشان و نه دل‌هایشان به هیچ وجه ب
و بى‌گمان، شهرهایى را که پیرامون شما بود هلاک کردیم و آیات خود را [به صورت‌هاى‌] گوناگون بیان داشتیم به امید آن که برگردند
پس چرا کسانى را که جز خدا براى تقرب، به خدایى گرفته بودند یاریشان نکردند، بلکه از نظرشان ناپدید شدند؟ و این بود [نتیجه‌ى‌] دروغ آنها و آنچه افترا مى‌بستند
و چون تنى چند از جنیان را به سوى تو روانه کردیم که قرآن را مى‌شنیدند پس وقتى بر آن حضور یافتند، [به یکدیگر] گفتند: ساکت باشید و بشنوید و چون به پایان رسید، براى هشدار به سوى قوم خود بازگشتند
گفتند: اى قوم ما! ما کتابى را شنیدیم که بعد از موسى نازل شده و [کتاب‌هاى‌] پیش از خود را تصدیق مى‌کند و به سوى حق و به راهى راست هدایت مى‌کند
اى قوم ما! دعوت کننده‌ى الهى را اجابت کنید و به او ایمان آورید تا [خدا] از گناهانتان بگذرد و شما را از عذابى دردناک پناه دهد
و هر که دعوت کننده‌ى الهى را اجابت نکند، عاجز کننده‌ى خدا در زمین نیست و در برابر او هیچ دوست و حمایتگرى نخواهد داشت [و] آنها در گمراهى آشکارند
آیا ندیدند آن خدایى که آسمان‌ها و زمین را آفرید و در آفریدن آنها درمانده نشد، قادر است مردگان را زنده کند؟ آرى! او بر هر کارى تواناست
و روزى که کافران بر آتش عرضه شوند [منادى گوید:] آیا این [آتش‌] حق نیست؟ گویند: چرا، به پروردگارمان سوگند [که حق است‌]. گوید: پس به سزاى این که انکار مى‌کردید عذاب را بچشید
پس صبر کن همان‌گونه که پیامبران اولو العزم صبر کردند، و شتاب [در عقوبت‌] آنان مکن. روزى که آنچه را وعده داده مى‌شوند ببینند، [احساس مى‌کنند که‌] گویى جز ساعتى از یک روز [در دنیا] نبوده‌اند. [این‌] ابلاغى است. پس آیا جز مردم نافرمان هلاک مى‌شوند
کسانى که کافر شدند و از راه خدا بازداشتند، [خدا] اعمالشان را تباه کرد
و آنان که ایمان آوردند و کارهاى شایسته کردند و به آنچه بر محمد نازل شده- که آن حق و از جانب پروردگارشان است- ایمان آوردند، [خداوند] بدى‌هایشان را بزدود و کار و بارشان را سامان بخشید
این بدان سبب است که آنها که کافر شدند، از باطل پیروى کردند، و کسانى که ایمان آوردند از حق که از جانب پروردگارشان است پیروى نمودند. بدین‌سان خداوند براى مردم وصف حالشان را بیان مى‌کند
پس چون با کافران روبه رو شدید [مهلت ندهید و] گردن‌ها را بزنید، تا چون آنها را از پاى در آوردید، بندها [ى اسیران‌] را محکم کنید، آن‌گاه یا به منت [آزادشان کنید] یا به فدیه، تا جنگ بارهایش را فرو نهد. این [فرمان خداست‌]، و اگر خدا مى‌خواست خود از ایشا
به زودى آنها را [به بهشت‌] هدایت مى‌کند و حالشان را نیکو مى‌گرداند
و در بهشتى که براى آنها معرفى کرده داخلشان مى‌کند
اى کسانى که ایمان آورده‌اید! اگر خدا را یارى کنید، یاریتان مى‌کند و گام‌هایتان را استوار مى‌دارد
و کسانى که کافر شدند، مرگ بر آنها، و [خدا] اعمالشان را نابود کرد
این بدان سبب است که آنها آنچه را خدا نازل کرده است خوش نداشتند و [خدا نیز] کارهایشان را نابود کرد
آیا در زمین سیر نکردند تا ببینند فرجام کسانى که پیش از آنها بودند چگونه شد؟ خدا زیر و رویشان کرد و کافران را نظایر آن خواهد بود
این بدان سبب است که خدا دوستدار و مولاى کسانى است که ایمان آوردند، ولى کافران را مولایى نیست
همانا خدا کسانى را که ایمان آوردند و کارهاى شایسته کردند، به باغ‌هایى داخل مى‌کند که از پاى درختانش نهرها جارى است. و کسانى که کافر شدند، [چند صباحى‌] بهره مى‌جویند و مى‌خورند همان گونه که چهارپایان مى‌خورند، و [سر انجام‌] جایگاهشان آتش است
و بسا شهرها که نیرومندتر از آن شهرى بود که تو را بیرون کرد که ما هلاکشان کردیم و براى آنها هیچ یاورى نبود
پس آیا کسى که از جانب پروردگارش بر راه روشنى قرار دارد، مانند کسى است که زشتى عملش براى او زینت داده شده و از هوس‌هاى خود پیروى کرده‌اند
وصف بهشتى که به پرهیزگاران وعده داده شده [این است که‌] در آن نهرهایى است از آبى که [رنگ و بو و طعمش‌] برنگردد، و نهرهایى از شیرى که مزه‌اش دگرگون نشود، و نهرهایى از شراب که براى نوشندگان لذتى است، و نهرهایى از عسل مصفا. و در آن جا هر گونه محصول [که
و از آنها کسانى هستند که [در ظاهر] به تو گوش مى‌دهند ولى چون از نزد تو بیرون مى‌روند، به دانش یافتگان مى‌گویند: [این پیامبر] هم اکنون چه گفت؟ اینان کسانى‌اند که خدا بر دل‌هایشان مهر نهاده و از هوس‌هاى خود پیروى کرده‌اند
و آنها که هدایت پذیر شدند، [خدا] بر هدایتشان افزود و [روح‌] تقوایشان بخشید
آیا [کافران‌] جز این انتظار دارند که قیامت به ناگاه بر آنان در رسد؟ اینک نشانه‌هاى آن آمده است. پس آنگاه که [رستاخیز] بر آنان درآید، پند گرفتنشان را چه سود
پس بدان که هیچ معبودى جز خدا نیست، و براى گناه خویش و براى مردان و زنان مؤمن آمرزش بخواه، و خداست که آمد و شد و جایگاه [و وابستگى‌هاى فکرى و عملى‌] شما را مى‌داند
و کسانى که ایمان آورده‌اند مى‌گویند: چرا سوره‌اى [در باره‌ى جهاد] نازل نمى‌شود؟ اما وقتى سوره‌اى صریح نازل گردد و در آن سخن از کارزار رود، بیماردلان را مى‌بینى که، مانند کسى که به حال احتضار افتاده به تو مى‌نگرند، پس همان سزاوارشان است
فرمان‌پذیرى و سخنى شایسته [بهتر است‌] و هنگامى که کار [جهاد] قطعى شد، اگر با خدا راست مى‌گفتند برایشان بهتر بود
پس [اى منافقان!] اگر روى گرداندید، آیا جز این انتظار مى‌رود که در زمین تباهى کنید و قطع رحم نمایید
اینان کسانى هستند که خدا لعنتشان کرده و گوش‌هایشان را کر و چشم‌هایشان را کور نموده است
آیا در قرآن تدبر نمى‌کنند یا بر دل‌ها [یشان‌] قفل‌هاى [عناد] است
بى‌گمان، کسانى که پس از آن که [راه‌] هدایت براى آنها روشن شد [به حقیقت‌] پشت کردند، شیطان آنها را فریفت و آرزویشان را دراز کرد
این بدان سبب است که آنها به کسانى که نزول قرآن از جانب خدا را مکروه داشتند، گفتند: به زودى در برخى کارها از شما اطاعت خواهیم کرد. و خدا همداستانى سرى آنها را مى‌داند
پس چگونه‌اند هنگامى که فرشتگان جانشان را مى‌گیرند در حالى که بر صورت‌ها و پشت‌هایشان مى‌کوبند
این بدان سبب است که آنها از آنچه خدا را به خشم آورده پیروى کردند و از خرسندى‌اش کراهت داشتند پس [خداوند] اعمالشان را نابود کرد
آیا کسانى که در دل‌هایشان بیمارى است، پنداشته‌اند که خدا هرگز کینه‌هایشان را فاش نخواهد کرد
و اگر مى‌خواستیم، قطعا آنها را به تو نشان مى‌دادیم و در نتیجه ایشان را به سیمایشان مى‌شناختى، و البته تو آنها را در لحن [و زهر] کلامشان [به راحتى‌] مى‌شناسى، و خدا از [ظاهر و باطن‌] اعمالتان آگاه است
و البته شما را مى‌آزماییم تا مجاهدان و صابران شما را بشناسیم و گزارش‌هاى [مربوط به‌] شما را رسیدگى و برملا کنیم
[و] کسانى که کافر شدند و [مردم را] از راه خدا بازداشتند و پس از آن که راه هدایت براى آنها آشکار شد، با رسول [خدا] در افتادند، هرگز به خدا گزندى نمى‌رسانند، و [خدا] به زودى کرده‌هایشان را تباه مى‌کند
اى کسانى که ایمان آورده‌اید! اطاعت خدا کنید و اطاعت رسول کنید و اعمال خود را باطل نسازید
محققا آنان که کفر ورزیدند و مانع راه خدا شدند، سپس در حال کفر مردند، خدا هرگز آنها را نخواهد بخشید
پس سست نشوید و [کافران را] به آشتى مخوانید و شما برترید و خدا با شماست و کارها [و تلاش‌] هاى شما را ناقص نخواهد گذاشت [و پیروزتان خواهد کرد]
زندگى دنیا جز بازیچه و بیهودگى نیست، و اگر ایمان بیاورید و تقوا پیشه کنید [خدا] پاداش شما را مى‌دهد و اموالتان را [به عوض‌] نمى‌خواهد
اگر از شما مالى طلب کند و اصرار نماید، بخل مى‌ورزید و کینه‌هاى شما را برملا مى‌سازد
آگاه باشید! این شماها هستید که براى انفاق در راه خدا دعوت مى‌شوید، سپس برخى از شما بخل مى‌ورزد. و هر کس بخل ورزد، فقط در حق خود بخل ورزیده و [گر نه‌] خدا بى‌نیاز است و شما نیازمندانید. و اگر روى برتابید، خداوند قومى غیر از شما را جانشین مى‌کند که آنه
حقا ما تو را پیروزى بخشیدیم، پیروزى درخشانى
تا خدا گناه گذشته و اخیرت را [که به تو نسبت مى‌دادند] برطرف سازد و نعمتش را بر تو تمام کند و تو را به راهى راست هدایت نماید
و تو را به نصرتى بى‌شکست یارى دهد
او کسى است که آرامش را در دل‌هاى مؤمنان نازل کرد تا ایمانى بر ایمانشان بیفزایند، و لشکریان آسمان‌ها و زمین از آن خداست و خداوند داناى حکیم است
تا مردان و زنانى را که ایمان آورده‌اند، به بهشت‌هایى داخل کند که از پاى درختانش نهرها جارى است و در آن جاویدان بمانند و بدى‌هایشان را از آنها بپوشاند و این در پیشگاه خدا کامیابى بزرگى است
و [تا] مردان و زنان نفاق پیشه و مردان و زنان مشرک را که به خدا سوءظن دارند، عذاب کند. حوادث بد زمانه بر آنها باد، و خدا بر ایشان خشم گرفته و لعنتشان کرده و جهنم را براى آنها آماده کرده و چه بد سر انجامى است
جنود [و قواى‌] آسمان‌ها و زمین از آن خداست، و خدا شکست ناپذیر حکیم است
[اى پیامبر!] ما تو را گواه [بر اعمال آنها] و بشارتگر و هشدار دهنده فرستادیم
تا به خدا و فرستاده‌اش ایمان آورید و او را یارى کنید و بزرگش دارید و خدا را صبح و شام به پاکى بستایید
کسانى که با تو بیعت مى‌کنند، جز این نیست که با خدا بیعت مى‌کنند دست خدا بالاى دست‌هایشان است. پس هر که پیمان بشکند، تنها به زیان خود مى‌شکند، و هر که بر آنچه با خدا عهد بسته وفادار بماند، به زودى خدا پاداشى بزرگ به او مى‌بخشد
به زودى اعراب بادیه نشین که [از جنگ‌] وامانده‌اند به تو خواهند گفت: اموال ما و کسانمان ما را [از همراهى با شما] مشغول داشت، پس براى ما آمرزش بخواه. به زبان‌هایشان چیزى را مى‌گویند که در دل‌هایشان نیست. بگو: چه کسى در برابر خدا براى شما اختیار چیزى ر
بلکه پنداشتید که پیامبر و مؤمنان هرگز به خانمان خود برنخواهند گشت، و این [پندار] در دل‌هایتان زینت یافت و گمان بد بردید و مردمى هلاکت زده شدید
و هر کس به خدا و پیامبر او ایمان نیاورد، [بداند که‌] ما براى کافران آتشى سوزان آماده کرده‌ایم
و فرمانروایى آسمان‌ها و زمین از آن خداست. هر که را بخواهد مى‌بخشاید و هر که را بخواهد عذاب مى‌کند، و خدا آمرزنده‌ى مهربان است
به زودى واماندگان، هنگامى که شما به طرف غنایم [خیبر] حرکت کنید تا آن را به تصرف در آورید، به شما خواهند گفت: بگذارید ما [هم‌] به دنبال شما بیاییم. [این گونه‌] مى‌خواهند سخن خدا را تغییر دهند. بگو: هرگز از پى ما نخواهید آمد. خدا از پیش چنین گفته است.
به واماندگان بادیه نشین بگو: به زودى به سوى قومى بسیار زورمند فراخوانده مى‌شوید که یا با آنها مى‌جنگید یا مسلمان مى‌شوند. پس اگر اطاعت کنید، خدا شما را پاداشى نیکو مى‌بخشد و اگر روى بگردانید، چنان که قبلا نافرمانى کردید، شما را به عذاب دردناکى عذاب م
بر نابینا و لنگ و بیمار گناهى نیست [که در جهاد شرکت نکنند]. و هر که اطاعت خدا و رسول او کند، وى را در باغ‌هایى داخل مى‌کند که از پاى درختانش نهرها جارى است و هر که سر بتابد، او را به عذابى دردناک عذاب مى‌کند
به راستى خدا هنگامى که مؤمنان زیر درخت با تو بیعت مى‌کردند از آنها راضى شد و از آنچه در دلشان [از صدق نیت‌] بود آگاه گردید، پس آرامش را بر آنها نازل کرد و فتحى نزدیک (فتح خیبر) را به آنها پاداش داد
و [نیز] غنیمت‌هاى فراوانى که مى‌گیرند، و خدا شکست ناپذیر حکیم است
خدا به شما غنیمت‌هاى فراوانى را وعده داده است که آنها را خواهید گرفت ولى این [غنایم خیبر] را زودتر به شما ارزانى داشت و دست [تعدى‌] مردم را از شما کوتاه ساخت تا براى مؤمنان نشانه‌اى باشد، و شما را به راه راست هدایت کند
و [غنیمت‌هاى‌] دیگرى [نیز هست‌] که به آنها دست نیافته‌اید تنها خدا بر آنها احاطه دارد، و خدا بر هر چیزى قادر است
و اگر کسانى که کافر شدند، [در حدیبیه‌] به جنگ با شما بر مى‌خاستند، قطعا [به شما] پشت مى‌کردند و یار و یاورى [براى خود] نمى‌یافتند
سنت الهى است که در گذشته نیز بوده است، و هرگز براى سنت الهى تغییرى نخواهى یافت
و اوست آن که در دل مکه پس از پیروز کردن شما بر آنان، دست‌هاى آنها را از شما و دست‌هاى شما را از آنها کوتاه کرد [تا جنگى رخ ندهد که مصلحت در این بود]، و خدا به آنچه مى‌کنید بیناست
آنها کسانى بودند که کافر شدند و شما را از مسجد الحرام بازداشتند و نگذاشتند قربانى [شما] که بازداشته شده بود به محلش برسد. و اگر مردان و زنان مؤمنى که شما آنها را نمى‌شناختید [در میان آنها] نبودند که [ممکن بود] ندانسته آنها را بکوبید و [از این بابت‌
آن‌گاه که کافران در دل خود تعصب ورزیدند تعصب جاهلیت، [و مانع ورود شما به مکه شدند]، پس خدا آرامش خود را بر فرستاده‌ى خویش و بر مؤمنان نازل کرد و آنها را پاى‌بند آرمان تقوا نمود که آنها بدان سزاوارتر بودند و اهلیت آن را داشتند، و خدا به هر چیزى داناست
حقا خدا رؤیاى پیامبر خود را راست کرد که شما حتما به خواست خدا سر تراشیده و موى سر کوتاه کرده بدون هیچ ترسى با خاطره‌ى آسوده به مسجد الحرام وارد خواهید شد پس خدا چیزهایى [از مصالح پشت پرده‌] مى‌دانست که شما نمى‌دانستید، لذا پیش از آن [براى شما با صلح
او کسى است که پیامبر خود را با هدایت و آیین درست [به سوى مردم‌] فرستاد تا آن را بر همه ادیان پیروز گرداند، و گواهى خدا [بر حقانیت پیامبر] کفایت مى‌کند
محمد صلى الله علیه وآله وسلم فرستاده‌ى خداست و کسانى که با او هستند، بر کافران سختگیر [و] با همدیگر مهربانند. [همواره‌] آنها را در رکوع و سجود مى‌بینى که فضل و خشنودى خدا را مى‌جویند. نشانه آنها اثر سجده‌اى است که در چهره‌هایشان است. این وصف ایشان
اى کسانى که ایمان آورده‌اید! در برابر خدا و رسولش [در هیچ کارى‌] جلو نیفتید، و از خدا بترسید. بى‌گمان خدا شنواى داناست
اى کسانى که ایمان آورده‌اید! صدایتان را بلندتر از صداى پیامبر نکنید و با او بلند سخن نگویید آن‌گونه که با یکدیگر بلند سخن مى‌گویید، مبادا بى‌آن که خود بفهمید اعمالتان تباه شود
مسلما کسانى که نزد پیامبر خدا صدایشان را فرو مى‌کشند همان‌ها هستند که خدا دل‌هایشان را براى پرهیزگارى خالص کرده است. آنان را آمرزش و پاداشى بزرگ است
بى‌تردید کسانى که تو را از پشت اتاق‌ها صدا مى‌زنند، بیشترشان نمى‌اندیشند
و اگر آنها صبر مى‌کردند تا تو [خود] به سراغشان آیى برایشان بهتر بود، و خدا آمرزنده‌ى مهربان است
اى کسانى که ایمان آورده‌اید! اگر فاسقى برایتان خبرى آورد، نیک وارسى کنید تا مبادا به نادانى، گروهى را آسیب رسانید آن‌گاه بر آنچه کرده‌اید پشیمان شوید
و بدانید که رسول خدا در میان شماست. اگر در بسیارى از کارها از [رأى و میل‌] شما پیروى مى‌کرد، دچار هلاک و زحمت مى‌شدید، لیکن خدا ایمان را محبوب شما کرد و آن را در دل‌هاى شما آراست و انکار و نافرمانى و عصیان را منفور شما گردانید. آنها واقعا رشد یافتگانن
[و این‌] کرامت و نعمتى از جانب خداوند است و خدا داناى حکیم است
و اگر دو طایفه از مؤمنان با هم جنگیدند، میان آن دو را اصلاح کنید و اگر یکى از آن دو بر دیگرى تعدى کرد، با آن که تعدى مى‌کند بجنگید تا به فرمان خدا بازگردد. پس اگر بازگشت، میانشان به عدالت صلح دهید و عدل و انصاف روا دارید، که بى‌شک خداوند دادگران را دو
جز این نیست که مؤمنان با یکدیگر برادرند، پس میان برادرانتان را اصلاح کنید و از خدا بترسید، امید که مورد رحمت قرار گیرید
اى کسانى که ایمان آورده‌اید! نباید قومى قوم دیگر را استهزا کنند، شاید آنها از اینها بهتر باشند، و نه زنانى زنان [دیگر] را، شاید آنها از اینها بهتر باشند، و عیب یکدیگر را به رخ نکشید و همدیگر را به لقب‌هاى زشت مخوانید که بدنامى است نام کفر و فسوق پس ا
اى کسانى که ایمان آورده‌اید! از بسیارى گمان‌ها بپرهیزید، چرا که پاره‌اى از گمان‌ها گناه است، و [در کار دیگران‌] تجسس نکنید و کسى از شما غیبت دیگرى نکند آیا کسى از شما دوست دارد گوشت برادر مرده‌اش را بخورد؟ [بى‌شک همه شما] از آن کراهت دارید، [غیبت نی
اى مردم! ما شما را از یک مرد و زن آفریدیم، و شما را تیره‌ها و قبیله‌ها قرار دادیم تا یکدیگر را بشناسید [و اینها ملاک امتیاز نیست‌]، قطعا ارجمندترین شما نزد خدا پرهیزگارترین شماست. بى‌تردید خداوند داناى آگاه است
بادیه‌نشینان گفتند: ایمان آوردیم. بگو: ایمان نیاورده‌اید، ولى [بهتر است‌] بگویید: اسلام آورده‌ایم، و ایمان هنوز به دل‌هاى شما راه نیافته است، و اگر خدا و پیامبر او را فرمان ببرید، چیزى از [پاداش‌] کارهاى شما را نمى‌کاهد. همانا خدا آمرزنده‌ى مهربان اس
مؤمنان [واقعى‌] تنها کسانى‌اند که به خدا و رسول او ایمان آوردند و هیچ‌گاه شک ننمودند و با مال و جانشان در راه خدا جهاد کردند، تنها آنان صادقند
بگو: آیا خدا را از دیندارى خود باخبر مى‌سازید؟ در صورتى که خدا آنچه در آسمان‌ها و آنچه در زمین است مى‌داند، و خدا از همه چیز آگاه است
بر تو منت مى‌نهند که اسلام آورده‌اند. بگو: به اسلام خویش بر من منت منهید، بلکه این خداست که بر شما منت مى‌نهد که شما را به ایمان هدایت کرده است، اگر [در مدعاى خود] صادقید
همانا خدا غیب آسمان‌ها و زمین را مى‌داند، و خداوند به آنچه مى‌کنید بیناست
قاف. سوگند به قرآن مجید [که این پیامبر، راستگو و رستاخیز حق است‌]
بلکه از این که هشدار دهنده‌اى از خودشان به سوى آنها آمد تعجب کردند و کافران گفتند: این چیز عجیبى است
آیا وقتى که مردیم و خاک شدیم [زنده مى‌شویم‌]؟ این بازگشتى بعید است
قطعا ما مى‌دانیم که زمین از اجسادشان چه مى‌کاهد، و پیش ما کتابى است که [همه چیز در آن‌] محفوظ است
[نه،] بلکه حقیقت را وقتى برایشان آمد دروغ خواندند، پس آنها در وضعى سر در گم قرار دارند
آیا به آسمان بالاى سرشان نظر نکرده‌اند که آن را چگونه بنا کرده و [با ستارگان‌] زینتش داده‌ایم که هیچ گونه خلل و شکافى در آن نیست
و زمین را گستردیم و در آن کوه‌هاى استوار افکندیم و در آن از هر نوع گیاهان خرم رویاندیم
تا مایه بصیرت و یادآورى براى هر بنده‌ى توبه کار باشد
و از آسمان آبى پربرکت نازل کردیم و به وسیله آن، باغ‌ها و حبوبات درو کردنى را رویاندیم
و نخل‌هاى بلند با خوشه‌هاى بر هم چیده [رویاندیم‌]
تا روزى بندگان باشد، و با آن [آب‌] سرزمین مرده را زنده کردیم. خروج [از قبرها] نیز چنین است
پیش از ایشان قوم نوح و اهل رس و ثمود [پیامبران را] تکذیب کردند
و عاد و فرعون و برادران لوط
و اهل ایکه (قوم شعیب) و قوم تبع همگى فرستادگان را تکذیب نمودند و در نتیجه وعده‌ى [عذاب‌] من تحقق یافت
پس آیا در آفرینش نخستین درمانده شدیم [که دوباره نتوانیم بیافرینیم؟] بلکه آنها [با این همه دلایل‌] باز در آفرینش جدید در شک‌اند
و همانا ما انسان را آفریدیم، و مى‌دانیم که نفس او چه وسوسه‌اى به او مى‌کند، و ما از رشته رگ‌ها به او نزدیک‌تریم
آن دم که دو [فرشته‌] دریافت کننده، [اعمال او را] دریافت مى‌کنند که از راست و چپ [در کمین‌] نشسته‌اند
هیچ سخنى را بر زبان نمى‌آورد مگر این که مراقبى آماده نزد اوست
و [سر انجام‌] سکرات مرگ به حق بیاید [و به او گفته شود:] این همان است که از آن مى‌گریختى
و در صور دمیده شود. این است روز وعده [ى عذاب‌]
و هر کسى همراه یک مأمور سوق دهنده و یک شاهد بیاید
[گفته شود:] واقعا که از این [روز] در غفلت بودى، اینک از تو پرده‌ات را برداشتیم پس دیده‌ات امروز تیزبین است
و [فرشته‌] همراه او گوید: این [نامه اعمال او] نزد من حاضر است
[به آن دو فرشته خطاب شود:] هر کفر پیشه ستیزه‌گر را در جهنم افکنید
منع کننده‌ى خیر و متجاوز شکاک را
آن که با خداوند، خداى دیگرى نهاد، پس در عذاب شدیدش بیفکنید
[شیطان‌] همدم وى گوید: [اى‌] پروردگار ما! من او را به سرکشى وانداشتم، لیکن او خود در ضلالتى دور بود
[خداوند] فرماید: در پیشگاه من جدال نکنید، که من از پیش هشدارتان داده بودم
سخن [وعده‌ى عذاب‌] نزد من تغییر نیابد و من بر بندگان هیچ ستم نکنم
آن روز به جهنم گوییم: آیا پر شدى؟ و گوید: آیا افزون [بر این‌] هم هست
و بهشت براى پرهیزگاران نزدیک آورده شود و دور نباشد
[و به آنها گفته شود:] این است آنچه نوید داده مى‌شدید، براى هر توبه کار نگهدارنده [ى حدود خدا]
آن که در نهان از خداى بخشاینده ترسید و با قلبى مطیع و رام پیش آمد
به سلامت وارد [بهشت‌] شوید که این، روز جاودانگى است
برایشان هر چه بخواهند در آن جا موجود است و نزد ما بیشتر نیز هست. ستم کننده، ظلم پیشه. عبید جمع عبد: بندگان. نقول: مى‌گوییم. امتلأت: پر شدى. هل من مزید: آیا افزون بر این هم هست. ازلفت: نزدیک گردانده شد. توعدون (وعد): وعده داده مى‌شوید. اواب (اوب): تو
و چه بسیار نسل‌هایى را که پیش از ایشان (اهل مکه) هلاک نمودیم که از آنها قوى‌تر بودند و در شهرها رخنه کردند. آیا [از قدرت خدا] گریزى هست
قطعا در این [عقوبت‌ها] براى آن کس که صاحب دل است یا با حضور قلب گوش فرا مى‌دهد عبرتى است
و همانا آسمان‌ها و زمین و آنچه را که میان آن دو است در شش روز آفریدیم و ما را هیچ ضعف و خستگى نرسید [پس چگونه زنده کردن مردگان سخت باشد]
پس بر آنچه مى‌گویند صبر کن، و پیش از برآمدن آفتاب و قبل از غروب به ستایش پروردگارت تسبیح گوى
و پاسى از شب و در پى سجده‌ها [و نمازها] او را تسبیح گوى
و روزى که منادى از مکانى نزدیک ندا مى‌دهد، گوش فرا دار
روزى که صیحه [ى رستاخیز] را به حق مى‌شنوند. آن [روز] روز بیرون شدن [از قبرها] است
البته ماییم که زنده مى‌کنیم و مى‌میرانیم و بازگشت [همه‌] به سوى ماست
روزى که زمین به سرعت از [روى‌] آنها بشکافد [و از قبرها خارج گردند]. این گردآوردنى است که بر ما آسان است
ما بهتر مى‌دانیم چه مى‌گویند، و تو مأمور اجبار آنها [به ایمان‌] نیستى، پس به وسیله‌ى قرآن هر کس را که از تهدید من مى‌ترسد متذکر ساز
سوگند به بادهایى که ابر و خاک را مى‌پراکنند
و قسم به ابرهاى گرانبار [از باران‌]
و قسم به کشتى‌ها که به آسانى روانند
و سوگند به [فرشتگان‌] تقسیم کننده‌ى کار
که آنچه وعده داده مى‌شوید حتما راست است
و [روز] پاداش حتما واقع شدنى است
سوگند به آسمان که داراى مسیرها و زینت‌هاست
که شما [در مورد پیام‌هاى قرآن‌] در گفتارى مختلف و گوناگونید
کسى از [ایمان به‌] آن منحرف مى‌شود که [از حق‌] منحرف شده باشد
مرگ بر دروغپردازان
همانان که در گرداب جهالت فرو رفته و بى‌خبرند
مى‌پرسند: روز جزا چه وقت است
روزى که آنها بر آتش [عذاب‌] عقوبت مى‌شوند
عذابتان را بچشید، این همان است که بدان عجله مى‌کردید
همانا پرهیزگاران در باغ‌ها و چشمه‌سارانند
در حالى که آنچه را پروردگارشان به آنها عطا فرموده دریافت مى‌کنند آنها پیش از این نیکوکار بودند
و آنها کمى از شب را مى‌خفتند
و در سحرگاهان استغفار مى‌کردند
و در اموالشان سهمى براى سائل و محروم بود
و در زمین براى اهل یقین نشانه‌هایى است
و نیز در وجود خودتان. پس آیا نمى‌بینید
و روزى شما و آنچه وعده داده مى‌شوید در آسمان است
پس سوگند به پروردگار آسمان و زمین که این سخن درست مثل این که شما سخن مى‌گویید حق است
آیا خبر مهمانان ارجمند ابراهیم به تو رسیده است
آن‌گاه که بر او وارد شدند پس گفتند سلام [بر تو]. گفت: سلام! [بر شما که‌] گروهى ناشناسید
پس آهسته به سوى خانواده‌ى خویش رفت و گوساله‌اى فربه [و بریان‌] آورد
پس آن را به نزدشان برد [ولى با تعجب دید دست به غذا نمى‌برند.] گفت: آیا غذا نمى‌خورید
پس [در دلش‌] از آنان بیمناک شد. گفتند: مترس، و او را به [تولد] پسرى دانا مژده دادند
و زنش فریادکنان سر رسید و بر صورت خود زد و گفت: زنى پیر نازا [چگونه بزاید]
گفتند: پروردگارت چنین گفته است. همانا او حکیم داناست
[ابراهیم‌] گفت: اى فرستادگان [خدا]! مأموریت شما چیست
گفتند: ما به سوى مردمى پلیدکار فرستاده شده‌ایم
تا سنگ‌هایى از گل بر سرشان فرو فرستیم
[که‌] نزد پروردگارت براى تجاوزکاران، نشاندار شده‌اند
پس هر که از مؤمنان در آن [شهرها] بود بیرون بردیم
اما از مسلمانان جز یک خانه در آن جا نیافتیم
و در آن جا براى آنها که از عذاب دردناک مى‌ترسند نشانى بر جاى گذاشتیم
و در [ماجراى‌] موسى [نیز نشانه و عبرتى است‌] آن‌گاه که او را با حجتى آشکار به سوى فرعون فرستادیم
پس [فرعون‌] با ارکان [و نیروى‌] خود روى برتافت و گفت: [این شخص‌] ساحرى یا دیوانه‌اى است
پس او و سپاهیانش را گرفتیم و آنها را در دریا افکندیم در حالى که او [در آخرین لحظه‌] ملامتگر [خویش‌] بود
و در [ماجراى‌] عاد [نیز عبرتى است‌] آن‌گاه که بر سر آنها باد مهلک فرستادیم
بر هیچ چیزى نمى‌گذشت مگر این که آن را چون استخوان پوسیده مى‌گرداند
و در [ماجراى‌] ثمود [نیز عبرتى است‌] آن‌گاه که به ایشان گفته شد: تا چندى برخوردار شوید [که به حسابتان خواهیم رسید]
تا [آن که‌] از فرمان پروردگار خود سر برتافتند، پس در حالى که آنها مى‌نگریستند صاعقه آنها را گرفت
[چنان بر زمین افتادند] که نه توانستند برخیزند و نه از خود دفاع کنند
و از پیش، قوم نوح را [کیفر نمودیم، زیرا] آنان قومى نافرمان بودند
و آسمان را با دستان [قدرت‌] خود بنا نهادیم و البته ما گسترش دهنده [ى آن‌] هستیم
و زمین را گستردیم و نیکو گسترندگانى هستیم
و از هر چیزى دو زوج آفریدیم، امید که شما عبرت گیرید
پس به سوى خدا بگریزید که من شما را از طرف او بیم دهنده‌اى آشکارم
و با خدا معبود دیگرى قرار مدهید به راستى من از جانب او براى شما هشدار دهنده‌اى آشکارم
همچنین، براى کسانى که پیش از آنها بودند هیچ پیامبرى نیامد جز این که گفتند: ساحرى یا دیوانه‌اى است
آیا همدیگر را به این [سخن‌] سفارش کرده بودند؟ [نه،] بلکه آنان مردمى سرکش بودند
پس از آنها روى بگردان که تو مورد ملامت نخواهى بود
و اندرز ده که اندرز، مؤمنان را سود مى‌بخشد
و جن و انس را نیافریدم مگر براى این که مرا بندگى کنند
از آنان هیچ روزیى نمى‌خواهم، و نمى‌خواهم که مرا اطعام کنند
همانا خداوند، خود روزى‌رسان و صاحب قدرت و توانمند است
پس براى کسانى که ستم کردند، سهم بزرگى از عذاب است همانند سهم یارانشان [از ستمگران گذشته‌]، بنابر این عجله نکنند
پس واى بر کسانى که کافر شدند از آن روزشان که وعده داده مى‌شوند
سوگند به طور
و سوگند به کتاب نوشته شده
در ورقى سر گشاده
و سوگند به بیت المعمور
و سوگند به سقف برافراشته
و سوگند به دریاى آکنده
که بى‌تردید عذاب پروردگار تو واقع شدنى است
آن را هیچ بازدارنده‌اى نیست
روزى که آسمان سخت به لرزه در آید
و کوه‌ها [جمله‌] به حرکت در آیند
پس در آن روز واى بر تکذیب کنندگان
آنان که به یاوه‌گویى [و انکار آیات‌] سرگرمند
روزى که با خشونت و شدت به سوى آتش جهنم رانده مى‌شوند
[گفته شود:] این همان آتشى است که دروغش مى‌پنداشتید. مشغله بیهوده. یلعبون (لعب): بازى مى‌کنند، سرگرم مى‌شوند. یدعون (دع): با خشونت انداخته مى‌شوند، با قهر کشانده مى‌شوند. کنتم تکذبون: تکذیب مى‌کردید
پس آیا این افسون است یا شما نمى‌بینید
داخل آن شوید، مى‌خواهید صبر کنید، یا نکنید، بر شما یکسان است. جز این نیست که بدانچه مى‌کردید مجازات مى‌شوید
بى‌شک پرهیزگاران در باغ‌ها و ناز و نعمت‌اند
به آنچه پروردگارشان به آنها داده شاد و مسرورند و خدایشان آنها را از عذاب دوزخ مصون داشته است
به [پاداش‌] آنچه مى‌کردید بخورید و بنوشید، گوارایتان باد
بر تخت‌هایى ردیف هم تکیه زنند، و حوران درشت چشم را همسرشان گردانیم
و کسانى که ایمان آوردند و فرزندانشان در ایمان پیروى‌شان کردند، فرزندانشان را به آنها ملحق کنیم و از [پاداش‌] عملشان چیزى نکاهیم. هر کسى در گرو دستاورد خویش است
و از انواع میوه‌ها و گوشتى که دلخواه آنهاست عطایشان مى‌کنیم
در آن جا، از دست هم [به شوخى‌] جام مى‌ربایند [ولى‌] در آن نه سخن بیهوده باشد و نه گناهکارى
و براى [خدمتشان‌] پسرانى خاص آنها چون مروارید درون [صدف‌] بر گردشان مى‌چرخند
و برخى‌شان رو به برخى دیگر کرده از هم بپرسند
گویند: به راستى ما پیش‌تر در میان کسان خود بیمناک بودیم
پس خدا بر ما منت نهاد و از عذاب سوزنده‌ى نافذ نگاهمان داشت
به راستى ما پیش از این او را مى‌خواندیم [و مى‌پرستیدیم‌] بى‌تردید او نیکى‌رسان و مهربان است
پس تذکر ده که تو به لطف پروردگارت نه کاهنى و نه دیوانه
آیا مى‌گویند: شاعرى است که ما براى وى منتظر مرگ و حوادث روزگاریم
بگو: منتظر باشید که من نیز با شما از منتظرانم
آیا عقل‌هایشان آنها را به این [موضعگیرى‌] وا مى‌دارد یا آنها مردمى سرکش هستند
یا مى‌گویند: آن [قرآن‌] را خود ساخته؟ [نه، اینها بهانه است‌] بلکه ایمان نمى‌آورند
پس باید سخنى مانند آن بیاورند اگر راست مى‌گویند
آیا آنها از هیچ [و بى‌هیچ خالقى‌] خلق شده‌اند یا خود خالق [خویش‌] اند
مگر آسمان‌ها و زمین را آنها خلق کرده‌اند [که فرمان نپذیرند]؟ بلکه جویاى یقین نیستند
آیا ذخایر پروردگار تو نزد آنهاست یا ایشان [بر جهان هستى‌] تسلط دارند
آیا آنها نردبانى دارند در آن [اخبار غیبى را] مى‌شنوند؟ پس باید شنونده‌ى آنان برهانى آشکار بیاورد
آیا خداوند را دختران است و شما را پسران [که فرشتگان را دختران خدا مى‌نامید]
آیا از آنها مزدى مى‌خواهى که ایشان از غرامت [آن‌] سنگین بارند
آیا اسرار غیب نزد آنهاست و آنها مى‌نویسند
آیا مى‌خواهند نیرنگى بزنند؟ ولى کافران خودشان نیرنگ خورده‌اند
آیا ایشان را جز خدا معبودى است؟ منزه است خداى یگانه از آنچه شریک او مى‌سازند
و اگر پاره سنگى را در حال سقوط از آسمان بینند [باز ایمان نیاورند و] گویند: ابرى متراکم است
پس آنها را رها کن تا روز مرگ خود را که بیهوش مى‌افتند ملاقات کنند
روزى که تدبیرشان به هیچ وجه به کارشان نیاید و ایشان یارى نشوند
و همانا کسانى که ستم کردند، عذابى دیگر دارند، و لیکن بیشترشان نمى‌دانند
و براى [ابلاغ‌] فرمان پروردگارت صابر باش که مسلما تو تحت نظر مایى، و پروردگارت را هنگامى که برمى‌خیزى، به ستایش تسبیح گوى
و او را پاسى از شب و به هنگام پشت کردن ستارگان تسبیح گوى
سوگند به [آن‌] ستاره وقتى که فرو افتد
که یار شما نه گمراه شده و نه منحرف
و از روى هوس سخن نمى‌گوید
نیست این سخن جز وحیى که نازل مى‌شود
او را [آن فرشته‌ى‌] بس نیرومند آموخت
توانمندى که [به صورت اصلى خود در برابر پیامبر] ایستاد
در حالى که او (جبرئیل) در افق برتر قرار داشت
سپس نزدیک آمد و نزدیک‌تر شد
تا به اندازه‌ى دو کمان یا نزدیک‌تر گردید
پس [توسط جبرئیل‌] به بنده‌ى خود آنچه را باید وحى کند، وحى کرد
قلب [پاک محمد] آن [صورت اصلى جبرئیل‌] را که دید دروغ نگفت
آیا در آنچه مى‌بیند با او مجادله مى‌کنید
و همانا در یک نزول دیگر هم او (جبرئیل) را دیده است
در کنار سدرة المنتهى
که جنة الماوى در آن جاست
آن‌گاه که آن درخت سدره را مى‌پوشاند آنچه [از امور خیره کننده‌] مى‌پوشاند
چشم [پیامبر] خطا نرفت و از حد نگذشت [آنچه دید واقعیت بود]
به راستى که برخى از آیات بزرگ‌تر پروردگارش را بدید
آیا [بت‌هاى‌] لات و عزى، را دیده‌اید
و منات، آن سومین [بت‌] دیگر را [که دختران خدا مى‌خوانید]
آیا [به خیالتان‌] براى شما پسر است و براى او دختر [و شما دختران را حقیر مى‌پندارید]
در این صورت این تقسیمى ظالمانه است
اینها نیستند مگر نام‌هایى که شما و پدرانتان آنها را نامیده‌اید و خدا هیچ حجتى بر [خدایى‌] آنها نفرستاده است. آنان جز از گمان و هواى نفس خویش پیروى نمى‌کنند، در حالى که از سوى پروردگارشان هدایت برایشان آمده است
آیا انسان بدانچه تمنا کند مى‌رسد
پس آخرت و دنیا از آن خداست
و چه بسیار فرشته که در آسمان‌هاست که شفاعتشان سودى نمى‌بخشد مگر پس از آن که خدا براى هر که بخواهد و بپسندد، اذن دهد
همانا کسانى که به آخرت ایمان ندارند، فرشتگان را به نام دختران مى‌نامند
و ایشان در این [کار] شناختى ندارند. آنها جز از گمان پیروى نمى‌کنند، و البته گمان به هیچ وجه از [شناخت‌] حقیقت کفایت نمى‌کند
پس از کسى که از یاد ما دل مى‌گرداند و جز زندگى دنیا را نمى‌خواهد روى گردان
این نهایت فهم آنهاست. بى‌تردید، پروردگار تو به کسى که از راه او منحرف شده آگاه‌تر است، و او کسى را که هدایت یافته است بهتر مى‌شناسد
و هر چه در آسمان‌ها و هر چه در زمین است از آن خداست، تا کسانى را که بد کرده‌اند بدانچه انجام داده‌اند کیفر دهد و آنها را که نیکى کرده‌اند پاداشى بهتر دهد
آنان که از گناهان بزرگ و زشتکارى‌ها- جز لغزش‌هاى کوچک- اجتناب مى‌کنند، بى‌تردید آمرزش پروردگار تو وسیع است. او به [حال‌] شما دمى که شما را از زمین پدید آورد و هنگامى که به صورت جنین در شکم مادرانتان بودید داناتر است، پس خود را نستایید، او به کسى که پ
پس آیا دیدى آن کسى را که [از حق‌] روى برتافت
و کمى بخشید [ولى ادامه نداد] و امتناع ورزید
آیا علم غیب نزد اوست و او [حقایق را] مى‌بیند
آیا بدانچه در صحیفه‌هاى موسى آمده خبر نیافته است
و [در نوشته‌هاى‌] ابراهیم که [به پیمان‌هاى خدا] وفا کرد
که هیچ کس بار گناه دیگرى را برنمى‌دارد
و این که براى انسان جز آنچه تلاش کرده نیست
و حتما کوشش او به زودى دیده خواهد شد
سپس به او جزاى کافى داده خواهد شد
و این که پایان [کار] به سوى پروردگار توست
و هم اوست که بخنداند و بگریاند
و هم اوست که میراند و زنده کرد
و اوست که دو زوج نر و ماده را آفرید
از نطفه‌اى آن‌گاه که ریخته شود
و این که ایجاد عالم دیگر (رستاخیز) بر عهده‌ى اوست
و هم اوست که [شما را] بى‌نیاز کرد و مال بخشید
و هم اوست پروردگار ستاره‌ى شعرى (که او را مى‌پرستیدند)
و هم اوست که عادیان نخستین را هلاک کرد
و ثمودیان را باقى نگذاشت
و پیش از آنها قوم نوح را [هلاک نمود] آنها ظالم‌تر و طاغى‌تر بودند
و شهرهاى واژگون شده [ى قوم لوط] را در هم فرو ریخت
پس آنها را [با عذاب فراگیرى‌] چنان که باید فرا پوشانید
پس در کدام یک از نعمت‌هاى پروردگارت تردید مى‌کنى
این [پیامبر] بیم رسانى از بیم رسانان پیشین است
رستاخیز نزدیک است
کسى جز خداوند برطرف کننده‌ى [عذاب‌] آن نیست
پس آیا از این سخن عجب دارید
و مى‌خندید و [از خوف قیامت‌] نمى‌گریید
و شما [از آن‌] در غفلت به سر مى‌برید
پس خدا را سجده آرید و پرستش کنید
قیامت نزدیک شد و ماه بشکافت
و اگر معجزه‌اى ببینند، روى بگردانند و گویند: سحرى دائمى است
و [حقیقت را] تکذیب کردند و پیرو هوس‌هاى خود شدند، و هر امرى [به جاى خود] قرار گیرد [و حق و باطل روشن شود]
و به تحقیق از اخبار [پیشینیان‌] آنچه در آن بازدارندگى است برایشان آمده است
[آیات الهى‌] حکمتى رساست، لیکن هشدارها [حق ناپذیران را] فایده نمى‌دهد
پس از آنان روى برتاب [و منتظر باش‌] روزى را که داعى [حق‌] به سوى امرى دهشتناک دعوت کند [و به پاى حساب بکشد]
در حالى که چشمانشان فرو شکسته، از قبرها بیرون مى‌آیند، گویى آنان ملخ‌هاى پراکنده‌اند
گردن‌کشان به سرعت به سوى آن دعوتگر بشتابند کافران گویند: امروز روز سختى است
پیش از آن قوم نوح تکذیب کردند و بنده‌ى ما را دروغگو خواندند و گفتند: دیوانه‌اى طرد شده [از اجتماع‌] است
پس پروردگار خود را خواند که: من مغلوبم پس انتقام گیر
پس درهاى آسمان را به آبى سیل آسا گشودیم
و زمین را به صورت چشمه‌هایى شکافتیم تا آب [زمین و آسمان‌] براى امرى که تقدیر شده بود به هم پیوست
و او را بر [کشتى ساخته شده‌] از تخته‌ها و میخ‌ها حمل کردیم
[کشتى‌] زیر نظر ما مى‌رفت، [این‌] پاداش کسى بود که مورد انکار واقع شده بود
و به راستى آن [سفینه‌] را بر جاى نهادیم تا عبرتى باشد، پس آیا پند گیرنده‌اى هست
پس چگونه بود عذاب من و هشدارهاى من
و قطعا قرآن را براى پند آموزى آسان کردیم، پس آیا پند گیرنده‌اى هست
عادیان [هود را] تکذیب کردند، پس چگونه بود عذاب من و هشدارهاى من
همانا ما بر [سر] آنها تندبادى سوزان در روزى پیوسته شوم فرستادیم
[که‌] مردم را از جا مى‌کند، گویى تنه‌هاى نخلى بودند که ریشه کن شده‌اند
پس [بنگر] چگونه بود عذاب من و هشدارهاى من
و قطعا قرآن را براى پندآموزى آسان کردیم، پس آیا پند گیرنده‌اى هست
قوم ثمود بیم رسانان را تکذیب کردند
پس گفتند: آیا بشرى یکه و تنها از خودمان را پیروى کنیم؟ در این صورت ما واقعا در گمراهى و جنون خواهیم بود
آیا از میان همه‌ى ما وحى بر او القا شده است؟ [نه،] بلکه او دروغگویى خودخواه است
زودا که فردا بدانند دروغگوى خودخواه کیست
[به صالح گفتیم:] همانا ما این ماده شتر را به امتحانشان مى‌فرستیم، پس مراقبشان باش و صبورى کن
و به آنان خبر ده که آب، میانشان [و میان ناقه‌] تقسیم شده است، هر کدام در نوبت خود [بر سر آب‌] حاضر شود
پس رفیقشان را ندا دادند و او شمشیر کشید و [ناقه را] پى کرد
پس [بنگر] چگونه بود عذاب من و هشدارهاى من
همانا ما بر سرشان یک صیحه [ى مرگبار] فرستادیم و همگى چون علف خشک، خرد و ریز شدند
و قطعا قرآن را براى پندآموزى آسان کردیم، پس آیا پند گیرنده‌اى هست
قوم لوط بیم رسانان را تکذیب کردند
همانا ما بر سر آنها طوفانى سنگبار فرو فرستادیم، بجز خاندان لوط که به وقت سحر نجاتشان دادیم
[و این‌] رحمتى از جانب ما بود. ما این گونه هر که را سپاس داشت پاداش مى‌دهیم
و همانا [لوط] آنها را از عذاب سخت ما بیم داده بود، ولى با آن هشدارها به ستیزه برخاستند
و از مهمانان او کام زشت خواستند، پس چشمانشان را کور کردیم [و گفتیم:] اینک بچشید عذاب و هشدارهاى مرا
و همانا سپیده دم عذابى پایدار و ثابت بر سرشان آمد
پس عذاب و هشدارهاى مرا بچشید
و قطعا قرآن را براى پند آموزى آسان کردیم، پس آیا پند گیرنده‌اى هست
و همانا بیم رسانان به جانب فرعونیان آمدند
[اما آنها] همه معجزات ما را تکذیب کردند، پس آنها را همچون گرفتن پیروزمندى مقتدر بگرفتیم
آیا کافران شما [اهل مکه‌] از آنها [که برشمردیم‌] برترند، یا شما را در نوشته‌ها [ى آسمانى‌] امان نامه‌اى است
یا مى‌گویند: ما جماعتى هستیم همیار و انتقامگیر
زودا که این جمع درهم شکسته شود و پشت کرده بگریزند
بلکه موعدشان قیامت است، و [مجازات‌] قیامت هولناک‌تر و تلخ‌تر است
قطعا بزهکاران در گمراهى و شعله‌هاى آتشند
روزى که در آتش بر صورت‌هایشان کشانده شوند، [و گفته شود:] درد لمس کردن لهیب آتش را بچشید
همانا ما هر چیزى را به اندازه آفریده‌ایم
و فرمان ما جز یک فرمان نیست، چون چشم بر هم زدنى
و همفکران شما را سخت به هلاکت رساندیم، پس آیا پند گیرنده‌اى هست
و هر چه کرده‌اند در نامه‌ها [ى اعمال‌] ثبت است
و هر خرد و کلانى [از اعمال‌] به قلم رفته است
محققا پارسایان در باغ‌ها و [کنار] نهرهایند
در جایگاه صدق، نزد پادشاهى با اقتدار
[خداوند] رحمان
قرآن را تعلیم داد
انسان را آفرید
او را گفتن آموخت
خورشید و ماه بر حسابى [مقرر] در کارند
و گیاه و درخت [سر به فرمانند و] سجده مى‌آورند
و آسمان را برافراشت و [در آن‌] میزان نهاد
تا در وزن کردن خلاف نکنید
و ترازو را به انصاف برپا دارید و در سنجش مکاهید
و زمین را براى آدمیان آفرید
در آن میوه [ها] و نخل‌هایى با خوشه‌هاى غلاف دار است
و دانه‌هاى سبوس دار [با برگ و کاه‌] و گیاهان خوشبو
پس [اى جن و انس‌] کدامین نعمت‌هاى پروردگارتان را انکار مى‌کنید
انسان را از گل خشکیده‌اى سفال مانند آفرید
و جن را از تشعشعى از آتش خلق کرد
پس کدامین نعمت‌هاى پروردگارتان را انکار مى‌کنید
او پروردگار دو مشرق و پروردگار دو مغرب است
پس کدامین نعمت‌هاى پروردگارتان را انکار مى‌کنید
دو دریاى [تلخ و شیرین‌] را که با هم برخورد دارند روان کرد [ولى یکدیگر را تغییر نمى‌دهند]
[چرا که‌] میان آن دو حایلى است که به همدیگر تجاوز نمى‌کنند
پس کدامین نعمت‌هاى پروردگارتان را انکار مى‌کنید
از آن دو لؤلؤ و مرجان بیرون مى‌آید
پس کدامین نعمت‌هاى پروردگارتان را انکار مى‌کنید
و براى اوست کشتى‌هاى روان در دریا که چون کوه‌هایند
پس کدامین نعمت‌هاى پروردگارتان را انکار مى‌کنید
هر آن کس که بر روى زمین است فناپذیر است
و تنها ذات با شکوه و ارجمند پروردگارت باقى مى‌ماند
پس کدامین نعمت‌هاى پروردگارتان را انکار مى‌کنید
هر که در آسمان‌ها و زمین است از او حاجت مى‌خواهد، و او هر روز به کارى‌ست
پس کدامین نعمت‌هاى پروردگارتان را انکار مى‌کنید
زودا که به [حسابرسى‌] شما بپردازیم اى جن و انس
پس کدامین نعمت‌هاى پروردگارتان را انکار مى‌کنید
اى گروه جن و انس! اگر توانستید از مرزهاى آسمان‌ها و زمین بگذرید پس بگذرید، [ولى‌] نتوانید گذشت، مگر با داشتن قدرتى
پس کدامین نعمت‌هاى پروردگارتان را انکار مى‌کنید
بر سرتان شراره‌هایى از آتش و دود و مس گداخته فرستاده مى‌شود که از خود دفاع نتوانید کرد
پس کدامین نعمت‌هاى پروردگارتان را انکار مى‌کنید
پس آن‌گاه که آسمان شکافته شود و چونان چرمى سرخ و گلگون گردد
پس کدامین نعمت‌هاى پروردگارتان را انکار مى‌کنید
پس در آن روز هیچ انس و جنى از گناهش پرسیده نشود [زیرا همه چیز روشن است‌]
پس کدامین نعمت‌هاى پروردگارتان را انکار مى‌کنید
تبهکاران به سیمایشان شناخته مى‌شوند، پس موى پیشانى و پاها [ى آنها] گرفته مى‌شود [تا به دوزخ افکنده شوند]
پس کدامین نعمت‌هاى پروردگارتان را انکار مى‌کنید
این همان جهنمى است که مجرمان آن را دروغ مى‌انگارند
میان آتش و آب جوشان مى‌گردند
پس کدامین نعمت‌هاى پروردگارتان را انکار مى‌کنید
و هر کس را که از مقام پروردگارش بترسد دو باغ [در بهشت‌] است
پس کدامین نعمت‌هاى پروردگارتان را انکار مى‌کنید
[آن دو باغ‌] داراى انواع درختان و شاخسارانند
پس کدامین نعمت‌هاى پروردگارتان را انکار مى‌کنید
در آنها دو چشمه جارى‌اند
پس کدامین نعمت‌هاى پروردگارتان را انکار مى‌کنید
در آن دو [باغ‌] از هر میوه‌اى دو گونه هست
پس کدامین نعمت‌هاى پروردگارتان را انکار مى‌کنید
بر بسترهایى که آستر آنها از دیباى سبز است تکیه مى‌زنند، و چیدن [میوه‌هاى‌] آن دو باغ [به آسانى‌] در دسترس است
پس کدامین نعمت‌هاى پروردگارتان را انکار مى‌کنید
در آنها دلبرانى هست که به همسران خود چشم دوزند که پیش از آنها دست هیچ انس و جنى به آنها نرسیده است
پس کدامین نعمت‌هاى پروردگارتان را انکار مى‌کنید
گویى که آنها یاقوت و مرجانند
پس کدامین نعمت‌هاى پروردگارتان را انکار مى‌کنید
آیا پاداش احسان جز احسان است
پس کدامین نعمت‌هاى پروردگارتان را انکار مى‌کنید
و غیر از آن دو [باغ‌] دو باغ [دیگر نیز] هست
پس کدامین نعمت‌هاى پروردگارتان را انکار مى‌کنید
[آن دو باغ‌] چنان سبز است که به سیاهى مى‌زند
پس کدامین نعمت‌هاى پروردگارتان را انکار مى‌کنید
در آنها دو چشمه جوشان است
پس کدامین نعمت‌هاى پروردگارتان را انکار مى‌کنید
در آن دو، میوه و خرما و انار است
پس کدامین نعمت‌هاى پروردگارتان را انکار مى‌کنید
در آن جا [زنانى‌] نیک سیرت و زیبا رویند
پس کدامین نعمت‌هاى پروردگارتان را انکار مى‌کنید
حورانى پرده‌نشین در میان خیمه‌ها هستند
پس کدامین نعمت‌هاى پروردگارتان را انکار مى‌کنید
دست هیچ انس و جنى پیش از ایشان به آنها نرسیده است
پس کدامین نعمت‌هاى پروردگارتان را انکار مى‌کنید
بر پشتى‌هاى سبز و بسترهاى زیبا تکیه زده‌اند
پس کدامین نعمت‌هاى پروردگارتان را انکار مى‌کنید
پرخیر و مبارک است نام پروردگار تو که شکوهمند و با کرامت است
هنگامى که آن واقعه (رستاخیز) رخ دهد
[خواهید دید که‌] در وقوع آن دروغى نیست
پایین آورنده [ى گروهى‌] و بالا برنده [ى گروهى‌] است
آن‌گاه که زمین با تکان سختى لرزانده شود
و کوه‌ها [به تمامى‌] خرد و ریز شوند
و به صورت غبارى پراکنده گردند
و شما سه دسته شوید
پس [دسته‌اى‌] اهل سعادت، چه اهل سعادتى
و [دسته‌اى‌] تیره بختان، چه تیره بختانى
و پیشگامان که پیشگامند
آنها مقربانند
در باغ‌هاى پرنعمت [بهشت جاى دارند]
بسیارى، از امت‌هاى نخستین
و اندکى، از متأخرانند (امت اسلام)
بر تخت‌هایى زربافت جواهر نشان
رویاروى هم بر آنها تکیه داده‌اند
بر گردشان پسرانى همیشگى [به خدمت‌] مى‌گردند
با جام‌ها و ابریق‌ها و پیاله‌اى از مى روان
که از آن نه سر درد گیرند و نه مست و بى‌خرد شوند
و میوه از هر چه اختیار کنند
و از گوشت پرنده هر چه بخواهند
و حوران درشت چشم
همچو مروارید پنهان در صدف
[اینها] پاداشى است به خاطر آنچه مى‌کردند
در آن جا نه سخن بیهوده شنوند و نه گناه آلود
مگر سخنى که سلام است و سلام
و اهل سعادت، چه اهل سعادتى
در [زیر] درختان سدر بى‌خارند
و درختان موز که میوه‌اش بر هم چیده است
و سایه‌اى گسترده
و [کنار] آبشارها
و میوه‌هاى فراوان
نه تمام شدنى و نه منع شدنى
و همسرانى بلند [مرتبه‌]
همانا آن زنان را به آفرینشى نو آفریدیم
و آنان را دوشیزه قرار دادیم
عشق ورزان [به همسر] و هم سن و سالند
[اینها همه‌] براى اهل سعادت است
که بسیارى از امت‌هاى نخستین
و بسیارى از امت‌هاى متأخرند
و تیره بختان چه تیره بختانى
در [عذاب‌] باد سوزان و آب جوشانند
و سایه‌اى از دود سیاه
نه خنک است و نه خوش
همانا آنان پیش از این خوشگذران [و غافل از آخرت‌] بودند
و بر گناه بزرگ اصرار مى‌ورزیدند
و مى‌گفتند: آیا وقتى مردیم و خاک و استخوان شدیم، واقعا ما برانگیخته مى‌شویم
همچنین نیاکان ما
بگو: یقینا اولین و آخرین
بى‌تردید جملگى در آن وعده‌گاه روز معلوم گردآورده مى‌شوند
آن‌گاه شما اى گمراهان تکذیب کننده
قطعا از درختى که از زقوم است خواهید خورد
که شکم‌ها از آن پر مى‌کنید
و بر سر آن از آب جوشان مى‌نوشید
پس مى‌نوشید چون نوشیدن اشتران عطش زده
این است پذیرایى آنان در روز جزا
ما شما را آفریده‌ایم، پس چرا [آفرینش جدید را] تصدیق نمى‌کنید
آیا آنچه را [که به صورت نطفه‌] فرو مى‌ریزید ملاحظه کرده‌اید
آیا شما آن را خلق مى‌کنید یا ما آفریننده‌ایم
ماییم که میان شما مرگ را مقدر کرده‌ایم و ما ناتوان نیستیم
بر این که امثالثان را به جاى شما قرار دهیم و شما را در جهان دیگرى که نمى‌دانید آفرینش تازه‌اى بخشیم
و همانا شما پیدایش نخستین خود را دانسته‌اید [و زنده شدن دوباره مثل آن است‌]، پس چرا توجه نمى‌کنید
آیا آنچه را که مى‌کارید ملاحظه کرده‌اید
آیا شما آن را مى‌رویانید یا ما رویاننده‌ایم
اگر مى‌خواستیم قطعا آن را خاشاک مى‌کردیم پس در شگفت مى‌شدید
[و مى‌گفتید:] واقعا ما زیان دیده‌ایم
بلکه ما [به کلى از رزق‌] محروم شده‌ایم
آیا آبى را که مى‌نوشید دیده‌اید
آیا شما آن را از ابر فرو فرستاده‌اید یا ما فرو فرستنده‌ایم
اگر مى‌خواستیم آن را تلخ مى‌گرداندیم پس چرا شکر نمى‌کنید
آیا آن آتشى را که بر مى‌افروزید دیده‌اید
آیا درختش را شما پدید آورده‌اید یا ما پدید آورنده‌ایم
ما آن را یادآورى [براى آتش قیامت‌] و کالایى براى مسافران [و جویندگان آتش‌] قرار داده‌ایم
پس به نام پروردگار بزرگ خود تسبیح گوى
پس سوگند به جایگاه‌هاى ستارگان
و البته اگر مى‌دانستید، این سوگندى بزرگ است
قطعا این قرآنى کریم است
که در کتابى مستور [لوحى محفوظ] جاى دارد
که جز پاکان بر آن دست نیازند
نازل شده‌اى از جانب پروردگار جهانیان است
پس آیا شما این سخن را سبک مى‌گیرید
و نصیب خود را این قرار مى‌دهید که آن را تکذیب کنید
پس چرا وقتى که [جان‌] به گلوگاه مى‌رسد
و شما در آن هنگام [تنها] نظاره گرید
و ما به آن [محتضر] از شما نزدیک‌تریم و لیکن شما نمى‌بینید
پس اگر شما مجازات شدنى نیستید [و معادى در کار نیست‌]
چرا او را بر نمى‌گردانید اگر راست مى‌گویید
و اما اگر [محتضر] از مقربان باشد
آسایش و راحتى و بهشت پرنعمت [براى او] است
و اما اگر از اهل سعادت باشد
پس [به او گفته شود:] تو را از جانب اهل سعادت سلامى است
و اما اگر از تکذیب کنندگان گمراه باشد
پس [وى را] ضیافتى از آب جوشان
و به دوزخ در آوردن است
بى‌تردید، این همان حقیقت یقینى است
پس به نام پروردگار بزرگت تسبیح گوى
آنچه در آسمان‌ها و زمین است خدا را به پاکى مى‌ستایند و او مقتدر حکیم است
فرمانروایى آسمان‌ها و زمین از آن اوست، زنده مى‌کند و مى‌میراند و او بر هر چیزى تواناست
اوست اول و آخر و ظاهر و باطن، و او به هر چیزى داناست
او کسى است که آسمان‌ها و زمین را در شش روز آفرید، سپس [براى تدبیر جهان‌] به عرش پرداخت. آنچه در زمین فرو رود و آنچه از آن بیرون آید و آنچه از آسمان فرود آید و آنچه در آن بالا رود [همه‌] را مى‌داند، و هر کجا باشید او با شماست، و خدا به آنچه مى‌کنید بین
فرمانروایى آسمان‌ها و زمین از آن اوست، و کارها به سوى خدا بازگردانده مى‌شود
شب را در روز فرو مى‌برد [و روز بلند مى‌شود] و روز را در شب فرو مى‌برد [و شب بلند مى‌گردد]، و او به راز سینه‌ها داناست
به خدا و پیامبر او ایمان آورید و از اموالى که شما را در آن جانشین [خود] قرار داده انفاق کنید پس کسانى از شما که ایمان آوردند و انفاق کردند برایشان پاداش بزرگى است
و شما را چه شده است که به خدا ایمان نمى‌آورید و حال آن که پیامبر، شما را دعوت مى‌کند تا به پروردگارتان ایمان آورید؟ در حالى که [خدا] از شما پیمان گرفته است، اگر مؤمن هستید
او کسى است که بر بنده‌ى خود آیاتى روشن فرو مى‌فرستد تا شما را از تاریکى‌ها به روشنایى در آورد، و به راستى خداوند به شما سخت رئوف و مهربان است
و شما را چه شده است که در راه خدا انفاق نمى‌کنید و حال آن که میراث آسمان‌ها و زمین به خدا تعلق دارد؟ کسانى از شما که پیش از فتح [مکه‌] انفاق و جهاد کرده‌اند [با دیگران‌] یکسان نیستند. آنها از حیث درجه بزرگ‌تر از کسانى‌اند که بعدا به انفاق و جهاد پردا
کیست آن کس که به خدا وام دهد تا آن را براى وى دو چندان کند و او را [در آخرت‌] پاداشى کریمانه باشد
روزى که مردان و زنان مؤمن را مى‌بینى که نورشان پیشاپیش آنها و به جانب راستشان شتابان مى‌رود، [به آنها گفته مى‌شود:] مژده‌ى شما امروز باغ‌هایى است که از پاى درختانش نهرها جارى است، [و] در آنها جاویدانید. این همان کامیابى بزرگ است
آن روز که مردان و زنان منافق به کسانى که ایمان آورده‌اند گویند: نظرى به ما بیفکنید تا از نورتان فروغى برگیریم. گفته شود: به پشت سرتان [دنیا] بازگردید و از آن جا نورى بطلبید. آن‌گاه میان آنها دیوارى زده شود که آن را درى است که اندرون آن رحمت است و بیر
[منافقان‌] آنها را ندا دهند: آیا ما با شما نبودیم؟ مى‌گویند: چرا، ولى شما خود را در فتنه و گرفتارى افکندید و به انتظار نشستید و تردید کردید و آرزوها شما را فریفت، تا فرمان خدا [و مرگتان‌] فرا رسید و فریبکار، شما را در باره‌ى خدا فریفت
پس امروز نه از شما و نه از کسانى که کافر شده‌اند عوضى پذیرفته نمى‌شود. جایگاهتان آتش است و همان سزاوار شما است، و بد سر انجامى است
آیا براى کسانى که ایمان آورده‌اند وقت آن نرسیده است که دل‌هایشان به یاد خدا و آن حقیقتى که نازل شده (قرآن) نرم و خاشع گردد و مانند کسانى نباشند که در گذشته کتابشان داده شد پس زمان بر آنها طولانى شد و دل‌هایشان را قساوت گرفت و بسیارى از آنها فاسق بودن
بدانید که خدا زمین را پس از مرگش زنده مى‌گرداند. به تحقیق ما آیات [خود] را براى شما آشکار گرداندیم، باشد که بیندیشید
همانا مردان و زنان صدقه دهنده و [آنان که‌] به خدا وام نیکو دادند، دو چندان داده مى‌شوند و برایشان [در آخرت‌] اجرى کریمانه است
و کسانى که به خدا و پیامبران او ایمان آوردند، آنها صدیقان و گواهان نزد پروردگارند که اجر و نورشان براى آنها [محفوظ] است، و کسانى که کافر شدند و آیات ما را تکذیب کردند، آنها اهل آتشند
بدانید که زندگى دنیا بازى و سرگرمى و زینت و فخرفروشى شما به یکدیگر و فزون خواهى در اموال و فرزندان است. [مثل آنها] مثل بارانى است که رویش [گیاهان‌] آن کشاورزان را به شگفت آورد، سپس خشک و پژمرده شود و ببینى که زرد گشته و آن‌گاه خاشاک شود، و در آخرت [د
به سوى آمرزشى از پروردگارتان و بهشتى که پهناى آن چون پهناى آسمان و زمین است بر یکدیگر پیشى گیرید. [این بهشت‌] براى کسانى آماده شده که به خدا و پیامبرانش ایمان آورده‌اند. این فضل خداست که به هر کس که خواهد مى‌دهد و خداوند صاحب فضل بزرگ است
هیچ مصیبتى نه در زمین و نه در جانتان روى ندهد مگر پیش از آن که آن را پدید آوریم در کتابى ثبت است. همانا این [کار] بر خدا آسان است
تا بر آنچه از دست شما رفته است اندوه نخورید و بدانچه به شما داده [دلبسته و] سرمست نباشید، و خدا هیچ خودپسند فخرفروشى را دوست نمى‌دارد
همان کسانى که بخل مى‌ورزند و مردم را به بخل وا مى‌دارند. و هر که [از فرمان‌] روى گرداند، قطعا خدا بى‌نیاز ستوده است
به راستى [ما] پیامبران خود را با دلایل آشکار فرستادیم و با آنها کتاب و میزان [حق و باطل‌] نازل نمودیم تا مردم به عدل و انصاف برخیزند، و آهن را که در آن نیرویى شدید و منافعى براى مردم است پدید آوردیم، و تا خدا معلوم بدارد چه کسى در نهان، او و پیامبران
و همانا نوح و ابراهیم را فرستادیم و در میان فرزندان آن دو نبوت و کتاب نهادیم، پس برخى از آنها هدایت یافته و بسیارى از آنان فاسق بودند
آن‌گاه به دنبال آنان پیامبران خود را پى‌درپى آوردیم، و عیسى پسر مریم را از پى [آنها] فرستادیم و او را انجیل دادیم، و در دل‌هاى کسانى که از او پیروى کردند رأفت و رحمت نهادیم و ترک دنیایى که از خود ساختند ما آن را بر ایشان مقرر نکردیم [و آنها] جز به طل
اى کسانى که ایمان آورده‌اید! از خدا پروا دارید و به پیامبر او ایمان آورید تا دو سهم از رحمتش به شما ببخشد و براى شما نورى قرار دهد که بدان راه [راست‌] روید و شما را بیامرزد، و خداوند آمرزنده‌ى مهربان است
[خدا به مؤمنان رحمت مضاعف داد] تا اهل کتاب [این طور] ندانند که مؤمنان به چیزى از فضل خدا دست نمى‌یابند و بى‌تردید فضل و بخشش به دست خداست، آن را به هر که خواهد عطا مى‌کند، و خدا صاحب فضل و بخشش بزرگ است
قطعا خدا سخن زنى را که در باره‌ى شوهرش با تو مجادله مى‌کرد و به خدا شکایت مى‌نمود شنید، و خدا گفت و گوى شما را مى‌شنود. همانا خدا شنواى بیناست
از شما کسانى که زنانشان را «ظهار» مى‌کنند [و مى‌گویند: تو نسبت به من به منزله مادرم هستى‌] آنها مادرانشان نیستند. مادرانشان تنها کسانى‌اند که ایشان را زاده‌اند، و قطعا آنها سخنى زشت و باطل مى‌گویند، و البته خدا باگذشت و آمرزنده است
و کسانى که زنانشان را ظهار مى‌کنند، سپس از گفته خود باز مى‌گردند، باید پیش از آن که آمیزش کنند، بنده‌اى را آزاد نمایند. این [حکمى‌] است که بدان پند داده مى‌شوید، و خدا بدانچه مى‌کنید آگاه است
و هر که [برده‌اى‌] نیابد، باید پیش از آمیزش، دو ماه پیاپى روزه بدارد، و هر کس نتواند، شصت مستمند را اطعام کند. این [حکم‌] براى آن است که به خدا و پیامبرش ایمان بیاورید، و این حدود خداست، و براى کافران عذابى دردناک است
بى‌گمان کسانى که با خدا و رسولش دشمنى و مخالفت مى‌کنند خوار و ذلیل مى‌شوند، چنان که پیشینیان آنها خوار و ذلیل شدند و همانا آیات روشن [خود] را فرستاده‌ایم، و کافران را عذابى خفت‌بار است
روزى که خداوند همه آنان را برانگیزد و بدانچه کرده‌اند آگاهشان سازد. خدا حساب آن [اعمال‌] را نگه داشته و آنها فراموش کرده‌اند، و خدا بر هر چیزى گواه است
آیا ندانسته‌اى که خدا آنچه را در آسمان‌ها و آنچه را در زمین است مى‌داند؟ [هیچ‌گاه‌] سه نفر با هم نجوا نمى‌کنند مگر این که او چهارمین آنهاست، و نه پنج نفر مگر این که او ششمین آنهاست، و نه کمتر از آن و نه بیشتر مگر این که هر کجا باشند او با آنهاست. آن‌گ
آیا به کسانى که از نجوا منع شده بودند نظر نیفکندى که باز بدانچه از آن منع شده‌اند بر مى‌گردند و به [منظور] گناه و تعدى و مخالفت پیامبر با یکدیگر نجوا مى‌کنند و چون نزد تو مى‌آیند تو را بدان شیوه که خدا سلام و تحیت نگفته است سلام مى‌دهند و در دل خود م
اى کسانى که ایمان آورده‌اید! چون با یکدیگر نجوا مى‌کنید، در باب گناه و تعدى و نافرمانى پیامبر نجوا نکنید، و به نیکوکارى و پرهیزکارى نجوا کنید، و از خدایى که به سوى او محشور مى‌شوید پروا بدارید
جز این نیست که نجوا از شیطان است، تا کسانى را که ایمان آورده‌اند محزون کند، ولى جز به اذن خدا هیچ آسیبى به آنها نمى‌رساند، و مؤمنان باید تنها بر خدا توکل کنند
اى کسانى که ایمان آورده‌اید! هرگاه به شما گفته شد در مجلس‌ها [براى برادرانتان‌] جاى باز کنید، جاى باز کنید تا خدا براى شما [در بهشت‌] جاى بگشاید. و چون گفته شد برخیزید، برخیزید تا خدا کسانى از شما را که ایمان آورده و کسانى را که دانش داده شده‌اند رتب
اى کسانى که ایمان آورده‌اید! چون [خواستید] با پیامبر نجوا کنید، پیش از نجوایتان صدقه‌اى تقدیم دارید. این [کار] براى شما بهتر و پاکیزه‌تر است پس اگر چیزى نیافتید، بى‌گمان خدا آمرزنده‌ى مهربان است
آیا [از فقر] ترسیدید که پیش از نجوایتان صدقه‌هایى بدهید؟ پس حالا که عمل نکردید و خدا هم بر شما بخشود، نماز برپا دارید و زکات دهید و خدا و رسول او را اطاعت کنید، و خدا به آنچه مى‌کنید آگاه است
آیا ندیدى کسانى را که قومى را دوست گرفتند که خدا بر آنها خشم گرفته است؟ اینان نه از شما هستند و نه از آنها، و به دروغ سوگند مى‌خورند [که با شمایند] و خود مى‌دانند
خدا براى آنها عذابى سخت فراهم کرده است. به راستى آنها بد عمل مى‌کردند
سوگندهاى خود را سپرى گرفتند و [مردم را] از راه خدا بازداشتند، پس براى ایشان عذابى خفت‌بار است
در برابر خدا نه اموالشان و نه اولادشان چیزى [از عذاب‌] را از آنها برطرف نمى‌سازد. آنها یاران آتشند و در آن جاودانن
روزى که خدا همه آنها را برمى‌انگیزد، پس براى خدا سوگند مى‌خورند، چنان که [امروز] براى شما سوگند مى‌خورند [که مسلمانند]، و مى‌پندارند که بر چیزى هستند [یا اعتبارى دارند]. آگاه باش که آنها همان دروغگویانند
شیطان بر آنها چیره شده و خدا را از یادشان برده است. آنها حزب شیطانند. آگاه باش که حزب شیطان همان زیانکارانند
بى‌تردید، کسانى که با خدا و رسولش دشمنى و مخالفت مى‌کنند، آنها در [زمره‌ى‌] خوارترین افرادند
خدا مقرر داشته است که: قطعا پیروز مى‌شوم من و رسولانم [نیز]. همانا خداوند، قوى و شکست ناپذیر است
هیچ قومى را نیابى که به خدا و روز واپسین ایمان آورده باشند در حالى که با کسانى که با خدا و رسولش مخالفت کرده‌اند دوستى کنند، هر چند پدرانشان یا پسرانشان یا برادرانشان یا عشیره‌ى آنها باشند. آنانند که [خدا] ایمان را در دل‌هایشان رقم زده و با روحى از ج
آنچه در آسمان‌ها و آنچه در زمین است خدا را تسبیح مى‌گویند، و او شکست ناپذیر حکیم است
اوست آن که کافران اهل کتاب (بنى نضیر) را براى نخستین تبعید دسته جمعى از خانه‌هایشان بیرون راند. شما گمان نمى‌کردید که [به این آسانى‌] بیرون روند، و خودشان هم مى‌پنداشتند که قلعه‌هایشان نگهدارشان از [خشم‌] خداست، اما خدا از آن جایى که تصور نمى‌کردند ب
و اگر خدا جلاى وطن را بر آنها مقرر نکرده بود، قطعا آنها را در دنیا عذاب مى‌کرد، و آنها را در آخرت عذاب آتش است
این [جلاى وطن‌] براى آن بود که آنها با خدا و رسولش در افتادند، و هر کس با خدا درافتد، [بداند که‌] خدا سخت کیفر است
هر نخله‌اى را که قطع کردید یا آن را بر ریشه‌هایش ایستاده وا نهادید، همه به خواست خدا بود، و تا فاسقان را خوار کند
و آنچه را خدا از [اموال‌] آنان (یهودیان) به رسم «فیى‌ء» عاید پیامبر خود گردانید، شما [براى به دست آوردن آن‌] هیچ اسب و شترى بر آن نتاختید [پس در آن حقى ندارید] و لیکن خداست که فرستادگان خود را بر هر که بخواهد چیره مى‌گرداند، و خدا بر هر کارى تواناست
آنچه خدا [به صورت فیى‌ء] از اموال ساکنان آن قریه‌ها عاید پیامبرش گردانید، خاص خدا و پیامبر و خویشاوندان [او] و یتیمان و مستمندان و در راه مانده است، تا میان توانگران شما دست به دست نگردد. و آنچه را فرستاده [ى او] به شما داد بگیرید و از آنچه شما را باز
[و نیز این غنایم‌] براى مهاجران نیازمندى است که از دیارشان و اموالشان رانده شده‌اند و در طلب فضل خدا و رضاى اویند و خدا و رسولش را یارى مى‌کنند. هم اینان راستگویانند
و کسانى [از انصار] که پیش از آنها خانه و ایمان [خویش‌] را آماده کردند، کسانى را که به سویشان هجرت کردند دوست دارند، و نسبت به آنچه به آنها داده شده در دل خود احساس نیاز نمى‌کنند و [آنها را] بر خود مقدم مى‌دارند، هر چند خود بدان نیاز مبرمى داشته باشند
و کسانى که پس از آنان [و بعد از فتح مکه‌] آمدند، مى‌گویند: پروردگارا! ما و آن برادران ما را که در ایمان بر ما پیشى گرفتند بیامرز، و در دل‌هایمان نسبت به کسانى که ایمان آورده‌اند [هیچ گونه‌] کینه‌اى مگذار. پروردگارا! به راستى تو رئوف و مهربانى
آیا کسانى را که به نفاق برخاستند ندیدى که به برادران کافرشان از اهل کتاب مى‌گفتند: اگر شما اخراج شدید، حتما با شما بیرون خواهیم آمد و در باره‌ى شما هرگز از کسى فرمان نخواهیم برد، و اگر با شما جنگیدند حتما شما را یارى خواهیم کرد؟ و خدا گواهى مى‌دهد ک
اگر [یهود] اخراج شوند، آنها با ایشان بیرون نخواهند رفت، و اگر با آنان جنگى شود آنها را یارى نخواهند کرد، و اگر هم یاریشان کنند حتما پشت مى‌کنند [و تنهایشان مى‌گذارند] و آن‌گاه یارى نمى‌شوند
البته شما در دل‌هاى آنان از خداوند پر مهابت‌ترید، چرا که آنها مردمى هستند که نمى‌فهمند
آنها با شما به صورت گروهى [و در یک صف متحد] نمى‌جنگند مگر در قریه‌هاى قلعه‌دار یا از پس دیوارها. زورمندى ایشان در میان خودشان سخت است [اما در مقابل شما ضعیفند]. آنها را متحد مى‌پندارى ولى دل‌هایشان پراکنده است. این بدان سبب است که آنان مردمى هستند ک
درست مانند کسانى که چندى پیش از آنها [در واقعه بدر] سزاى کار خود را چشیدند، و براى آنها عذابى دردناک است
[وعده‌ى منافقان به یهودیان‌] همچون حکایت شیطان است آنگاه که به آدمى گوید: کافر شو! و چون کافر شود، گوید: من از تو بیزارم، زیرا من از خدا، پروردگار جهانیان مى‌ترسم
پس فرجام آن دو این است که هر دو جاودانه در آتش باشند، و سزاى ستمگران همین است
اى کسانى که ایمان آورده‌اید! از خدا پروا دارید، و انسان باید بنگرد که براى فردا چه پیش فرستاده است، و از خدا بترسید. بى‌تردید خدا بدانچه مى‌کنید آگاه است
و مانند کسانى نباشید که خدا را فراموش کردند پس خدا هم خودشان را از یادشان برد. آنان همان فاسقانند
دوزخیان با بهشتیان یکسان نیستند، بهشتیانند که کامیابند
اگر این قرآن را بر کوهى نازل مى‌کردیم، بى‌شک آن را از بیم خدا خاکسار و متلاشى مى‌دیدى، و این مثل‌ها را براى مردم مى‌زنیم، باشد که آنها فکر کنند
او خدایى است که غیر از او معبودى نیست، داننده‌ى نهان و آشکار است، اوست هستى بخش مهربان
او خدایى است که جز او معبودى نیست، فرمانرواست، پاک است، عارى از هر نقصى است، ایمنى بخش است، نگاهبان، شکست ناپذیر، قدرت مدار و با کبریاست. خداوند از هر چه شریک او کنند منزه است
او خداى خالق هستى بخش صورتگر است که بهترین نام‌ها و صفات از آن اوست. آنچه در آسمان‌ها و زمین است [جمله‌] تسبیح او گویند، و او شکست ناپذیر حکیم است
اى کسانى که ایمان آورده‌اید! دشمن من و دشمن خودتان را دوست نگیرید- که نسبت به آنها اظهار محبت کنید در حالى که قطعا به آن حقیقت که براى شما آمده [یعنى قرآن‌] کافر شدند و به این علت که به خدا، پروردگارتان ایمان آورده‌اید، پیامبر و شما را [از دیارتان‌] ب
اگر بر شما دست یابند، دشمن شما خواهند بود و به آزارتان دست مى‌یازند و زبانشان را به سوى شما به بدى مى‌گشایند و دوست دارند که شما [نیز] کافر شوید
روز قیامت نه خویشان شما و نه فرزندانتان هرگز به شما سودى نمى‌رسانند. [خدا] میان شما جدایى مى‌اندازد و خداوند به آنچه مى‌کنید بیناست
قطعا براى شما در [حالات‌] ابراهیم و کسانى که با او بودند سرمشق خوبى است، آن گاه که به قوم خود گفتند: ما از شما و از آنچه به جاى خدا مى‌پرستید بیزاریم و [آیین‌] شما را منکریم، و میان ما و شما براى همیشه دشمنى و کینه پدید آمده است تا وقتى که به خداى یگا
پروردگارا! ما را مورد آزار و آزمایش کسانى که کافر شدند قرار مده و ما را بیامرز، پروردگارا! به درستى که تو مقتدر و حکیمى
قطعا براى شما در [رفتار] آنها سرمشقى نیکوست، براى کسى که به خدا و روز واپسین امید دارد. و هر که روى برتابد [به خود زیان زده است‌] زیرا خداوند خود بى‌نیاز ستوده است
امید است که خدا میان شما و کسانى از آنان که [ایشان را] دشمن داشتید [با اسلام آوردنشان‌] دوستى برقرار کند، و خدا تواناست، و خدا آمرزنده‌ى مهربان است
خداوند شما را از نیکى کردن و دادگرى با کسانى که در [امر] دین با شما نجنگیده و شما را از دیارتان بیرون نکرده‌اند منعت نمى‌کند. بى‌تردید خداوند دادگران را دوست مى‌دارد
خدا شما را تنها از [دوستى و رابطه با] کسانى باز مى‌دارد که در [امر] دین با شما جنگیدند و شما را از خانه‌هایتان بیرون راندند و در بیرون راندنتان با یکدیگر همدستى کردند. و هر کس با آنها دوستى کند آنان همان ستمگرانند
اى کسانى که ایمان آورده‌اید! وقتى زنان با ایمان به عنوان هجرت نزد شما آمدند امتحانشان کنید. خدا به [حقیقت‌] ایمانشان داناتر است. پس اگر آنها را مؤمن دانستید آنها را به سوى کافران باز نگردانید. نه اینان براى کفار حلالند و نه آنها براى اینان حلال و هر
و اگر یکى از همسران شما از دستتان رفت و به کفار پیوست و [آنها مهر مورد مطالبه شما را ندادند و شما از کفار] غنیمت یافتید، پس به کسانى که همسرانشان رفته‌اند معادل آنچه خرج کرده‌اند [از غنایم‌] بپردازید. و از خدایى که به او ایمان دارید بترسید
اى پیامبر! چون زنان با ایمان نزد تو آیند و با تو بیعت کنند که چیزى را با خدا شریک نسازند و دزدى و زنا نکنند و فرزندان خود را نکشند و فرزندى نامشروع پیش دست و پاى خود نیاورند که به دروغ [به شوهران خود] ببندند، و در کار نیک نافرمانى تو نکنند، با آنها ب
اى کسانى که ایمان آورده‌اید! مردمى را که خدا بر آنها خشم گرفته به دوستى مگیرید. همانا از آخرت نومیدند [چون منکر آنند]، همان گونه که کافران از [باز آمدن‌] اهل قبور نومیدند
آنچه در آسمان‌ها و آنچه در زمین است همه تسبیح خدا مى‌گویند، و او مقتدر حکیم است
اى کسانى که ایمان آورده‌اید! چرا چیزى را مى‌گویید که عمل نمى‌کنید
نزد خدا سخت مبغوض است که چیزى را بگویید که عمل نمى‌کنید
همانا خداوند کسانى را که در راه او صف در صف جهاد مى‌کنند چنانکه گویى بنایى آهنینند دوست مى‌دارد
و [یاد کن‌] هنگامى را که موسى به قوم خود گفت: اى قوم من! چرا آزارم مى‌دهید در حالى که مى‌دانید من فرستاده‌ى خدا به سوى شمایم. پس چون [از حق‌] برگشتند، خدا هم دل‌هایشان را برگرداند، و خدا مردم نافرمان را هدایت نمى‌کند
و هنگامى که عیسى پسر مریم گفت: اى فرزندان اسرائیل! بى‌تردید من فرستاده‌ى خدا به سوى شمایم، در حالى که آنچه را پیش از من آمده که تورات است تصدیق مى‌کنم و به رسولى که پس از من مى‌آید و نامش احمد است بشارت مى‌دهم، ولى همین که [آن رسول‌] با دلایل روشن سرا
و کیست ستمکارتر از آن کس که بر خدا دروغ ببندد در حالى که به اسلام دعوت مى‌شود؟ و خدا مردم ستمگر را هدایت نمى‌کند
مى‌خواهند نور خدا را با دهان‌هاى خود خاموش کنند، ولى خدا کامل‌کننده‌ى نور خویش است، هر چند کافران خوش نداشته باشند
اوست که رسول خود را با هدایت و آیین درست فرستاد تا آن را بر همه ادیان چیره سازد، هر چند مشرکان را ناخوش آید
اى کسانى که ایمان آورده‌اید! آیا شما را بر تجارتى راه نمایم که شما را از عذابى دردناک مى‌رهاند
به خدا و رسولش ایمان مى‌آورید و در راه خدا با مال و جانتان جهاد مى‌کنید. این براى شما بهتر است، اگر مى‌دانستید
تا گناهانتان را بر شما ببخشاید و شما را به باغ‌هایى که از پاى درختانش نهرها جارى است و به سراهاى دلپسند در بهشت‌هاى جاویدان در آورد که این همان کامیابى بزرگ است
و [نعمت‌] دیگرى که دوستش دارید، نصرتى از جانب خدا و فتحى نزدیک است و مؤمنان را بشارت ده
اى کسانى که ایمان آورده‌اید! یاران خدا باشید، همان گونه که عیسى بن مریم به حواریون گفت: یاران من در راه خدا چه کسانى‌اند؟ حواریون گفتند: ما یاران خداییم. پس گروهى از بنى اسرائیل ایمان آوردند و گروهى کافر شدند، و کسانى را که ایمان آوردند بر دشمنانشا
آنچه در آسمان‌ها و آنچه در زمین است تسبیح خدا مى‌گویند، خدایى که فرمانرواى پاک و شکست ناپذیر حکیم است
اوست آن که در میان درس ناخوانده‌ها پیامبرى از خودشان برانگیخت که آیات او را بر آنها مى‌خواند و پاکشان مى‌سازد و کتاب و حکمتشان مى‌آموزد، و حقا که از پیش در ضلالت آشکارى بودند
و گروه دیگرى از ایشان را نیز که هنوز به آنها نپیوسته‌اند، [تعلیم مى‌دهد] و او مقتدر حکیم است
این [رسالت‌] فضل خداست، آن را به هر که بخواهد عطا مى‌کند و خدا صاحب فضل بزرگ است
مثل کسانى که به [پیروى از] از تورات مکلف شدند سپس به آن عمل نکردند، همچون مثل درازگوشى است که کتاب‌هایى را حمل کند. بد است وصف آن قومى که آیات خدا را تکذیب کردند! و خدا مردم ستمگر را هدایت نمى‌کند
بگو: اى کسانى که یهودى شدید! اگر گمان دارید که شما دوستان خدایید نه دیگر مردمان، پس تمناى مرگ کنید اگر راست مى‌گویید
ولى به سبب آنچه از پیش فرستاده‌اند هرگز آن را آرزو نخواهند کرد، و خداوند به ستمکاران آگاه است
بگو: مرگى که از آن مى‌گریزید، قطعا به سراغ شما مى‌آید، سپس به سوى داناى نهان و آشکار بازگردانده مى‌شوید، آن‌گاه شما را از آنچه انجام مى‌دادید خبر میدهد
اى کسانى که ایمان آورده‌اید! چون براى نماز روز جمعه ندا داده شد، به سوى ذکر خدا بشتابید و داد و ستد را واگذارید که این براى شما بهتر است، اگر مى‌دانستید
و چون نماز پایان گرفت، در زمین پراکنده شوید و از فضل خدا [روزى‌] بجویید و خدا را بسیار یاد کنید، باشد که رستگار شوید
و هنگامى که داد و ستد یا سرگرمى‌اى دیدند به سوى آن پراکنده شدند و تو را به حال ایستاده رها کردند. بگو: آنچه نزد خداست از سرگرمى و تجارت بهتر است، و خدا بهترین روزى دهندگان است
چون منافقان نزد تو آیند گویند: گواهى مى‌دهیم که تو واقعا رسول خدایى. و خدا مى‌داند که تو واقعا رسول اویى، و خدا گواهى مى‌دهد که منافقان قطعا دروغگویند
سوگندهاى خود را سپرى گرفته‌اند، و از راه خدا بازداشته‌اند. به راستى آنها بد عمل مى‌کنند
این بدان سبب است که آنها ایمان آوردند، سپس کافر شدند، در نتیجه بر دل‌هایشان مهر زده شد. از این رو آنها نمى‌فهمند
و وقتى آنها را ببینى، [گیرایى‌] ظاهرشان تو را به شگفت مى‌آورد و اگر سخن گویند به گفتارشان گوش فرا مى‌دهى، گویى آنها چوب‌هاى خشکى هستند که [به دیوارى‌] تکیه داده شده‌اند [و ریشه ندارند] هر فریادى را بر ضد خویش مى‌پندارند. آنها دشمنند، پس از ایشان بر حذ
و چون به آنها گفته شود: بیایید تا رسول خدا برایتان آمرزش بخواهد، سرهاى خود را بر مى‌گردانند، و مى‌بینى که آنها متکبرانه روى بر مى‌تابند
براى آنها یکسان است، چه برایشان آمرزش بخواهى یا برایشان آمرزش نخواهى، خدا هرگز آنها را نمى‌آمرزد. مسلما خدا مردم فاسق را هدایت نمى‌کند
آنها همان کسانند که مى‌گویند: به کسانى که نزد رسول خدایند انفاق نکنید تا پراکنده شوند، و حال آن که خزاین آسمان‌ها و زمین از آن خداست، ولى منافقان در نمى‌یابند
مى‌گویند: اگر به مدینه برگردیم، قطعا عزیزتر، ذلیل‌تر [یعنى مؤمنان‌] را از آن جا بیرون خواهد کرد، و حال آن که عزت از آن خدا و از آن رسول او و از آن مؤمنان است، لیکن منافقان نمى‌دانند
اى کسانى که ایمان آورده‌اید! مبادا اموال شما و فرزندانتان شما را از یاد خدا غافل سازد! و هر کس چنین کند پس آنها همان زیانکارانند
و از آنچه روزیتان کرده‌ایم انفاق کنید پیش از آن که مرگ یکى از شما در رسد، پس بگوید: پروردگارا! چرا مرا تا مدتى نزدیک مهلت ندادى تا صدقه دهم و از شایستگان شوم
و خدا هرگز [مرگ‌] کسى را وقتى اجلش فرا رسید به تأخیر نمى‌اندازد، و خدا بدانچه مى‌کنید آگاه است
آنچه در آسمان‌ها و آنچه در زمین است خدا را تسبیح مى‌گویند. فرمانروایى از آن او و ستایش مختص اوست، و او بر هر چیزى تواناست
اوست که شما را آفرید پس برخى از شما کافرند و برخى مؤمن، و خدا بدانچه مى‌کنید بیناست
آسمان‌ها و زمین را به حق آفرید و شما را صورتگرى کرد و صورت‌هایتان را نیکو ساخت، و بازگشت [همه‌] به سوى اوست
آنچه را که در آسمان‌ها و زمین است مى‌داند، و آنچه را پنهان کنید و آنچه را آشکار سازید مى‌داند، و خدا به راز دل‌ها داناست
آیا خبر کسانى که پیش از این کافر شدند و سزاى کارشان را چشیدند و عذابى دردناک خواهند داشت، به شما نرسیده است
این [بد فرجامى‌] از آن روست که پیامبرانشان دلایل آشکار برایشان آوردند ولى آنها گفتند: آیا بشرى ما را هدایت مى‌کند؟ پس کافر شدند و روى گردانیدند، و خدا [از ایمانشان‌] بى‌نیازى نمود، و خدا بى‌نیاز ستوده است
کسانى که کافر شدند، پنداشتند که هرگز برانگیخته نمى‌شوند. بگو: چرا، سوگند به پروردگارم که حتما برانگیخته مى‌شوید، سپس از [حقیقت‌] آنچه کرده‌اید قطعا خبردار مى‌شوید، و این بر خدا آسان است
پس به خدا و رسول او و نورى که فرو فرستاده‌ایم ایمان بیاورید، و خدا به آنچه مى‌کنید آگاه است
روزى که شما را براى روز حشر گرد مى‌آورد، آن روز، روز حسرت و زیان است. و هر کس به خدا ایمان بیاورد و کار شایسته کند، بدى‌هایش را از او بزداید و او را به باغ‌هایى که از پاى درختانش نهرها جارى است در آورد، که در آن جاودانه بمانند. این کامیابى بزرگ است
و کسانى که کافر شده و آیات ما را تکذیب کردند اهل آتشند که در آن ماندگار خواند بود، و بد سر انجامى است
هیچ مصیبتى جز به اذن خدا نرسد، و هر که به خدا ایمان آورد، قلب وى را هدایت کند، و خدا به هر چیزى داناست
و خدا را فرمان برید و پیامبر را فرمان برید، پس اگر روى بگردانید، بر پیامبر ما فقط ابلاغ آشکار [پیام‌] است
خداوند [یکتا] معبودى جز او نیست، پس مؤمنان باید تنها بر خدا توکل کنند
اى کسانى که ایمان آورده‌اید! بى‌تردید برخى از همسران شما و فرزندانتان [به خاطر ایمانتان‌] دشمن شمایند، از آنها برحذر باشید. و اگر [از خلاف آنها] در گذرید و چشم بپوشید و ببخشایید، بى‌گمان خدا آمرزنده‌ى مهربان است
اموال شما و فرزندانتان صرفا [وسیله‌] آزمایشند، و پاداش بزرگ نزد خداوند است
پس تا مى‌توانید از خدا پروا کنید و بشنوید و اطاعت کنید، و انفاق نمایید که براى خودتان بهتر است. و هر که از حرص و آز نفس خویش نگاه داشته شود، چنین کسانى رستگار خواهند بود
اگر خدا را قرض الحسنه دهید، آن را براى شما دو چندان مى‌گرداند و بر شما مى‌بخشاید، و خداوند بسیار قدرشناس و بردبار است
داناى نهان و آشکار و مقتدر حکیم است
اى پیامبر! چون زنان را طلاق دهید، آنها را به وقت عده‌شان [پس از پاک شدن از حیض‌] طلاق دهید و حساب عده را نگه دارید و از خدا، پروردگارتان بترسید. آنها را [در دوران عده‌] از خانه‌هایشان بیرون نکنید و [آنها هم‌] بیرون نروند، مگر آن که مرتکب کار زشت آشکار
پس چون به آخر عده‌شان رسیدند، یا به شایستگى نگاهشان دارید و یا به شایستگى از آنها جدا شوید، و دو تن عادل از خودتان را گواه بگیرید و شهادت را براى خدا به پا دارید. با این [دستورات‌] کسى که به خدا و روز رستاخیز ایمان دارد موعظه مى‌شود. و هر که از خدا پ
و او را از جایى که گمان نمى‌برد روزى مى‌دهد. و هر کس بر خدا توکل کند او براى وى کافى است. همانا خدا [به ثمر] رساننده‌ى امر خویش است. بى‌تردید خدا براى هر چیزى اندازه‌اى نهاده است
و از زنان شما آنهایى که از عادت ماهانه مأیوس شده‌اند، اگر در وضع آنها [از نظر باردارى و عوارض دیگر] شک دارید، عده‌ى آنها سه ماه است، و زنانى که [با وجود اقتضاى سن‌] عادت ماهانه ندیده‌اند [نیز عده‌شان سه ماه است‌]. و زنان باردار مدتشان این است که وض
این فرمان خداست که آن را به سوى شما فرو فرستاده است و هر کس از خدا پروا کند، بدى‌هایش را از او بزداید و پاداش او را بزرگ سازد
در حد توان خود، آنان را [تا سر آمد عده‌شان‌] در همان جا که خود ساکنید سکونت دهید و به آنها آسیب و زیان نرسانید تا عرصه را بر آنان تنگ کنید. و اگر بار دارند خرجشان را بدهید تا وضع حمل کنند. پس اگر براى شما [فرزند را] شیر دادند پاداش آنها را بپردازد و [
صاحب وسعت باید از وسعت خود انفاق کند و هر که تنگدست باشد، باید از آنچه خدایش داده انفاق کند. خدا هیچ کس را جز به اندازه‌اى که به او داده تکلیف نمى‌کند. زودا که خدا پس از دشوارى آسانى پیش آورد
و چه بسیار شهرها که از فرمان پروردگار خود و پیامبرانش سرپیچیدند، پس از آنها حسابى سخت کشیدیم و آنها را به عذابى شدید عذاب کردیم
پس سزاى کار خود را چشیدند و پایان کارشان خسران بود
خدا براى آنها عذابى سخت آماده کرده است. پس اى خردمندانى که ایمان آورده‌اید! از خدا بترسید. همانا خدا به سوى شما تذکارى نازل کرده است
پیامبرى را که آیات روشنگر خدا را بر شما تلاوت مى‌کند تا کسانى را که ایمان آورده و کارهاى شایسته کرده‌اند از تاریکى‌ها به سوى روشنایى بیرون برد. و هر کس به خدا بگرود و کار شایسته کند او را به باغ‌هایى که از پاى درختانش نهرها جارى است در آورد که جاودان
خدا کسى است که هفت آسمان را آفرید و از زمین نیز همانند آنها را. فرمان [خدا] در میان آنها فرود مى‌آید [و تدبیر مى‌کند] تا بدانید که خدا بر هر چیزى تواناست و این که علم او همه چیز را احاطه کرده است
اى پیامبر! چرا براى کسب خشنودى همسرانت چیزى را که خدا براى تو حلال کرده حرام مى‌کنى؟ و خداوند آمرزنده‌ى مهربان است
در حقیقت، خدا براى شما [راه‌] شکستن سوگندهایتان را [به کفاره‌] معین داشته، و خدا مولاى شماست، و او داناى حکیم است
و آن‌گاه که پیامبر با یکى از همسرانش [حفصه‌] سخنى را به راز گفت، همین که وى آن را [به عایشه‌] خبر داد و خدا [پیامبر] را از آن [افشاى راز] آگاه ساخت، [پیامبر] گوشه‌اى از این [خیانت‌] را به وى اعلام و از برخى صرف نظر کرد. پس هنگامى که [پیامبر] به وى خب
اگر [شما دو زن‌] به درگاه خدا توبه کنید [به نفع شماست، زیرا] واقعا دل‌هایتان از حق برگشته است، و اگر بر ضد او همدست شوید، بى‌تردید خداوند خود یاور اوست، و گذشته از این جبرئیل و نیکوکار مؤمنان [على «ع»] و فرشتگان هم پشتیبانند
اگر شما را طلاق دهد چه بسا پروردگارش همسرانى بهتر از شما به او عوض دهد همسرانى مسلمان، مؤمن، مطیع، توبه کار، عبادتگر، روزه‌گیر، بیوه و دوشیزه
اى کسانى که ایمان آورده‌اید! خود و خانواده‌ى خویش را از آتشى که هیزم آن، مردم و سنگ‌ها هستند حفظ کنید که بر آن فرشتگانى خشن و سختگیر نگهبانند و از آنچه خدا به آنان دستور داده سرپیچى نمى‌کنند و آنچه را که مأمور شده‌اند انجام مى‌دهند
اى کسانى که کافر شده‌اید! امروز عذر مخواهید، جز این نیست که شما بدانچه مى‌کرده‌اید مجازات مى‌شوید
اى کسانى که ایمان آورده‌اید! به درگاه خدا توبه کنید، توبه‌اى راستین و خالص، امید است که پروردگار شما بدى‌هایتان را از شما بزداید و شما را به باغ‌هایى که از پاى درختانش نهرها جارى است در آورد. روزى که خدا، پیامبر و کسانى را که با او ایمان آورده‌اند خوا
اى پیامبر! با کافران و منافقان جهاد کن و بر آنها سخت گیر که جایگاهشان جهنم است و چه بد سر انجامى است
خدا براى کسانى که کافر شده‌اند، زن نوح و زن لوط را مثل آورده که هر دو در نکاح دو بنده‌ى شایسته از بندگان ما بودند و به آنها خیانت کردند، و آن دو [پیامبر] نتوانستند در برابر خدا کارى براى آن دو [زن‌] انجام دهند و گفته شد: با داخل شوندگان، داخل آتش شوی
و خدا براى کسانى که ایمان آورده‌اند، همسر فرعون را مثل آورده، آن‌گاه که گفت: پروردگارا! براى من نزد خویش در بهشت خانه‌اى بساز و مرا از [شر] فرعون و عمل او نجات ده و مرا از مردم ستمکار برهان
و مریم دختر عمران را [مثل آورده‌] که دامان خود را پاک نگاه داشت پس ما از روح خود در آن دمیدیم و او سخنان پروردگار خود و کتاب‌هاى او را تصدیق نمود و از فرمانبرداران بود
پرخیر و پاینده است آن که فرمانروایى به دست اوست و او بر هر چیزى تواناست
همان که مرگ و زندگى را بیافرید تا شما را بیازماید که کدامتان به عمل نیکوتر است، و او شکست ناپذیر آمرزنده است
همان که هفت آسمان را بالاى هم بیافرید. در آفرینش [آن خداى‌] هستى بخش هیچ گونه تفاوت و اختلافى نمى‌بینى. پس چشم بگردان، آیا خلل و نقصانى مى‌بینى
باز دوباره چشم بگردان [و بنگر، ولى‌] چشم، ناکام و خسته [از یافتن عیب‌] به سوى تو باز مى‌گردد
و همانا آسمان نزدیک‌تر را با چراغ‌هایى زینت دادیم و آنها را مایه‌ى راندن شیاطین قرار دادیم، و براى آنها عذاب آتش فروزان آماده کرده‌ایم
و براى کسانى که به پروردگارشان کافر شدند عذاب جهنم است، و بد سر انجامى است
چون در آن جا افکنده شوند، از آن در حالى که فوران مى‌کند خروشى سهمگین مى‌شنوند
نزدیک است که از خشم پاره پاره شود. هر بار که گروهى در آن افکنده شوند، نگاهبانان آن از ایشان پرسند: آیا شما را هشدار دهنده‌اى نیامد
گویند: چرا البته هشدار دهنده‌اى به سوى ما آمد، ولى تکذیب کردیم و گفتیم: خدا چیزى نفرستاده است جز این نیست که شما در گمراهى بزرگى هستید
و گویند: اگر مى‌شنیدیم یا تعقل مى‌کردیم در زمره‌ى دوزخیان نبودیم
آرى به گناه خود اعتراف مى‌کنند، پس طرد و هلاکت باد بر اهل جهنم
کسانى که در نهان از پروردگارشان مى‌ترسند، آنها را آمرزش و پاداشى بزرگ است
و [اگر] گفتارتان را پنهان دارید یا آشکار نمایید، بى‌گمان او به راز دل‌ها آگاه است
آیا کسى که آفریده است نمى‌داند؟ حال آن که او باریک‌بین آگاه است
او کسى است که زمین را براى شما رام کرد، پس در اطراف و اکناف آن قدم بردارید و از روزى او بخورید و [بدانید که‌] برانگیخته شدن [شما] به سوى اوست
آیا از آن کس که در آسمان است ایمن شده‌اید که شما را به زمین فرو برد، پس به ناگاه زمین بلرزد
یا از آن کس که در آسمان است ایمن شده‌اید که بر سر شما تندبادى سنگبار فرو فرستد؟ پس زودا که بدانید بیم دادن من چگونه است
و البته کسانى هم که پیش از آنها بودند به تکذیب پرداختند، پس [بنگر] عذاب من چگونه بود
آیا به پرندگان بالاى سرشان ننگریسته‌اند که بال‌هایشان را باز و بسته مى‌کنند؟ آنها را جز [خداى‌] رحمان نگاه نمى‌دارد. مسلما او به هر چیزى بیناست
آیا کیست آن کسى که او سپاه [و پشتوانه‌] شماست و شما را در برابر [خداى‌] رحمان یارى مى‌کند؟ کافران جز دچار فریب نیستند
آیا کیست آن که اگر [خدا] روزى خود را از شما باز دارد روزیتان مى‌دهد؟ [ولى آنها پند نمى‌گیرند،] بلکه در سرکشى و فرار از حق اصرار مى‌ورزند
پس آیا آن که نگونسار بر صورت خویش مى‌رود هدایت یافته‌تر است یا آن کسى که راست قامت بر راه راست مى‌رود
بگو: اوست آن کس که شما را آفرید و براى شما شنوایى و دیدگان و دل‌ها پدید آورد. [ولى‌] کم سپاس مى‌گزارید
بگو: اوست که شما را در زمین پراکنده ساخته و به سوى او محشور مى‌شوید
و مى‌گویند: این وعده کى خواهد بود اگر راست مى‌گویید
بگو: علم آن فقط نزد خداست و من صرفا هشداردهنده‌اى آشکارم
و چون آن [لحظه موعود] را نزدیک ببینند، چهره‌هاى کسانى که کافر شده‌اند درهم رود و گفته شود: این همان چیزى است که طلب مى‌کردید
بگو: به من خبر دهید، اگر خدا مرا و هر که را با من است هلاک کند یا ما را مورد رحمت قرار دهد، چه کسى کافران را از عذابى دردناک پناه مى‌دهد
بگو: او [خداى‌] رحمان است به او ایمان آوردیم و تنها بر او توکل کردیم. پس به زودى خواهید دانست چه کسى در گمراهى آشکار است
بگو: به من خبر دهید، اگر آب شما [در زمین‌] فرو رود، چه کسى آب روان برایتان خواهد آورد
نون. سوگند به قلم و آنچه مى‌نویسند
که تو، به لطف پروردگارت، مجنون نیستى
و بى‌گمان، تو را پاداشى بى‌منت [و بى‌پایان‌] خواهد بود
و به راستى تو بر خلق و خوى بس بزرگى هستى
پس به زودى خواهى دید و خواهند دید
که کدام یک از شما مجنون است
بى‌گمان، پروردگار تو کسى را که از راه او منحرف شده، بهتر مى‌شناسد، و او به راه‌یافتگان داناتر است
پس از تکذیب کنندگان اطاعت مکن
[آنها] دوست دارند که سازش کنى تا سازش کنند
و از هیچ سوگند پیشه فرومایه‌اى اطاعت نکن
که عیبجوست و براى خبرچینى [به هر جا] رونده است
بسیار مانع خیر، متجاوز و گناه‌پیشه است
گذشته از آن درشت‌خوى، بى‌تبار و بدنام است
به صرف این که مالدار و صاحب پسران است
چون آیات ما بر او خوانده شود گوید: افسانه‌هاى پیشینیان است
زودا که بر بینى‌اش داغ نهیم [و رسوایش کنیم‌]
ما آنها (مشرکان) را گرفتار و مبتلا کردیم، همان گونه که باغداران را گرفتار ساختیم، آن‌گاه که سوگند خوردند که: صبحگاهان آن [میوه‌هاى باغ‌] را [دور از چشم مستمندان‌] خواهیم چید
و استثنا نکردند (ان شاء الله نگفتند)
پس بلایى فراگیر از جانب پروردگارت آن باغ را فراگرفت در حالى که آنها خواب بودند
پس آن [باغ‌] همچون زمین بایر گردید
سپس صبحگاهان یکدیگر را صدا زدند
که بامدادان به سوى کشت خویش روید اگر میوه چینید
پس به راه افتادند و آهسته به هم مى‌گفتند
[مواظب باشید] که امروز فقیرى در آن جا بر شما وارد نشود
و به وقت صبح با قدرت بر منع [مستمندان‌] بیرون شدند
پس همین که آن [باغ سوخته‌] را دیدند گفتند: محققا ما راه گم کرده‌ایم
بلکه ما محروم شدگانیم [و همه چیز را از دست داده‌ایم‌]
عاقل‌ترشان گفت: آیا به شما نگفتم: چرا [خدا را] تسبیح نمى‌گویید
گفتند: پروردگار ما منزه است، ما واقعا ستمگر بوده‌ایم
پس بعضى بر بعضى روى کرده یکدیگر را ملامت مى‌کردند
گفتند: اى واى بر ما! در حقیقت ما سرکش بوده‌ایم
امید است که پروردگارمان بهتر از آن را به ما عوض دهد، [زیرا] ما به پروردگارمان روى آورده‌ایم
عذاب [دنیا] چنین است، و عذاب آخرت قطعا بزرگ‌تر است اگر مى‌دانستند
همانا براى پرهیزکاران نزد پروردگارشان بهشت‌هاى پرناز و نعمت است
پس آیا ما مطیعان را چون بدکاران قرار مى‌دهیم
شما را چه شده است؟ چگونه داورى مى‌کنید
آیا شما را کتابى است که [این حکم را] در آن مى‌خوانید
که هر چه را شما انتخاب کنید از آن شماست
آیا شما را تا روز قیامت بر عهده‌ى ما پیمان‌هاى مؤکدى است که هر چه شما حکم کنید حق شما باشد
از آنها بپرس: کدامشان ضامن این [ادعا] یند
آیا شریکانى دارند؟ پس باید شریکان خود را بیاورند اگر راست مى‌گویند
روزى که کار [بر کافران‌] سخت و دشوار شود و آنها [به تمسخر] به سجده فرا خوانده شوند ولى نتوانند
دیدگانشان [هراسان‌] به زیر افتد و ذلت و خوارى وجودشان را فرا گیرد، در حالى که [در دنیا] به وقت تندرستى به سجده دعوت مى‌شدند [ولى ابا مى‌کردند]
پس مرا با کسى که این سخن [هاى قرآن‌] را تکذیب مى‌کند واگذار. ما به تدریج آنها را از آن جا که نمى‌دانند گرفتار خواهیم ساخت
و مهلتشان مى‌دهم که نقشه من بسى محکم است
آیا از آنها مزدى مى‌خواهى که از پرداخت آن [عاجز و] گرانبار شده‌اند
آیا [اسرار] غیب نزدشان است و آنها مى‌نویسند
پس بر حکم پروردگارت شکیبایى کن و مانند آن همدم ماهى (یونس) مباش آن‌گاه که [خدایش را] ندا داد و سخت غمگین بود
اگر رحمت پروردگارش به او نرسیده بود، قطعا ملامت شده به صحرا افکنده مى‌شد
سپس پروردگارش وى را برگزید و از شایستگانش قرار داد
و همانا کسانى که کافر شدند، وقتى که قرآن را شنیدند، نزدیک بود تو را با چشمان [خشمگین‌] خود از جاى برکنند، و مى‌گویند: او حتما دیوانه است
و حال آن که [قرآن‌] جز تذکارى براى جهانیان نیست
آن واقعه حتمى [رستاخیز]
چیست آن واقعه حتمى
و تو چه دانى که آن واقعه حتمى چیست
ثمود و عاد، آن حادثه کوبنده را تکذیب کردند
اما ثمود با صیحه طغیانگر به هلاکت رسیدند
و اما عاد، با تندبادى توفنده و سرکش هلاک شدند
[خدا] آن را هفت شب و هشت روز پیاپى بر آنها مسلط کرد، که آن قوم را در آن به خاک افتاده مى‌دیدى گویى آنها تنه‌هاى تو خالى و فرو افتاده‌ى نخلند
پس آیا از آنها هیچ باقى مانده‌اى مى‌بینى
و فرعون و کسانى که پیش از او بودند، و [مردم‌] شهرهاى سرنگون شده‌ى [قوم لوط] مرتکب خطا شدند
و از فرمان فرستاده‌ى پروردگارشان سرپیچى کردند پس آنها را بکیفرى سخت بگرفت
ما وقتى که آب طغیان کرد، شما را بر کشتى سوار نمودیم
تا آن را براى شما [مایه‌] تذکرى گردانیم و گوش‌هاى فرا گیرنده آن را نگاه دارد
پس آنگاه که در صور یک بار دمیده شود
و زمین و کوه‌ها از جاى خود برداشته شده، هر دوى آنها یکباره در هم کوبیده شوند
آن روز است که آن واقعه [عظیم‌] روى دهد
و آسمان از هم بشکافد، پس در آن روز سست و متلاشى گردد
و فرشتگان در اطراف [آسمان‌] اند، و عرش پروردگارت را آن روز هشت [فرشته‌] بر بالاى سر خود حمل مى‌کنند
در آن روز، [شما به پیشگاه خدا] عرضه مى‌شوید و هیچ [کار] پوشیده‌اى از شما پنهان نمى‌ماند
اما کسى که کارنامه‌اش به دست راستش داده شود، گوید: بیایید و نامه مرا بخوانید
همانا من باور داشتم که با حساب خود رو به رو مى‌شوم
پس او در یک زندگى خوش باشد
در بهشتى برین
[که‌] میوه‌هایش در دسترس است
بخورید و بنوشید، گوارایتان باد، به [پاداش‌] آنچه در روزهاى گذشته پیش فرستاده‌اید
و اما کسى که کارنامه‌اش بدست چپ او داده شود، گوید: اى کاش نامه‌ام به من داده نمى‌شد
و نمى‌دانستم حسابم چیست
اى کاش آن [مرگ‌] پایان دهنده‌ى کار بود [و دوباره زنده نمى‌شدم‌]
مال من چیزى از من دفع نکرد
قدرتم از دستم برفت
[پس فرمان رسد:] او را بگیرید و در زنجیر کنید
آن‌گاه به دوزخش در آورید
سپس او را در زنجیرى که طول آن هفتاد ذراع است در بند کشید
چرا که او به خداى بزرگ ایمان نمى‌آورد
و به اطعام مسکین ترغیب نمى‌کرد
پس امروز او را در این جا دوستى صمیمى نیست
و نه طعامى مگر از چرک و خون [دوزخیان‌]
که آن را جز خطاکاران نمى‌خورند
پس سوگند به آنچه مى‌بینید
و آنچه نمى‌بینید
که این [قرآن‌] قطعا گفتار فرستاده‌اى بزرگوار است
و آن گفتار یک شاعر نیست. اما کمتر ایمان مى‌آورید
و نه گفتار کاهنى. چه اندک متذکر مى‌شوید
[بلکه‌] نازل شده از جانب پروردگار جهانیان است
و اگر او حتى یک کلمه [از پیش خود] بر ما دروغ مى‌بست
ما دست راست او را مى‌گرفتیم
سپس شریان قلبش را قطع مى‌کردیم
آن‌گاه احدى از شما مدافع او نبود
همانا این [قرآن‌] تذکارى براى پرهیزکاران است
و ما بى‌تردید مى‌دانیم که برخى از شما تکذیب کنندگان [آن‌] هستید
و همین [تکذیب‌] مایه‌ى حسرتى براى کافران است
و این [قرآن‌]، بى‌شبهه، حقیقت ثابت است
پس به نام پروردگار بزرگت تسبیح گوى
سؤال کننده‌اى [از کفار] عذابى حتمى را درخواست کرد
که مخصوص کافران است و دفع کننده‌اى ندارد
و از جانب خداى صاحب درجات است
فرشتگان و روح، در روزى که مقدارش پنجاه هزار سال است به سوى او بالا مى‌روند
پس صبرى زیبا پیشه کن
همانا آنها آن [روز] را دور مى‌بینند
و ما نزدیکش مى‌بینیم
روزى که آسمان چون فلز گداخته شود
و کوه‌ها چون پشم زده شده [متلاشى‌] گردد
و هیچ دوست صمیمى از دوست صمیمى [حال‌] نپرسد
دوستان صمیمى به آنها نشان داده مى‌شوند، [ولى هر کسى گرفتار کار خویش است.] گناهکار دوست مى‌دارد که کاش براى رهایى از عذاب آن روز پسران خود را عوض دهد
و [نیز] همسر و برادر خود را
و اقوامش را که به او پناه مى‌دادند
و هر که را که در روى زمین است همه را [عوض مى‌داد] و آن‌گاه خود را [از عذاب‌] مى‌رهانید
نه، هرگز [نجاتى در کار نیست‌]. همانا آن آتشى شعله‌ور است
برکننده‌ى پوست سر و اندام است
فرا مى‌خواند هر که را پشت کرده و [از دعوت حق‌] روى برتافته
و [مال‌] گردآورده و ذخیره نموده است
به راستى انسان بسیار حریص [و بى‌تاب‌] خلق شده است
چون آسیبى به او رسد بى‌تاب است
و چون خیرى به او رسد بخل ورز است
غیر از نمازگزاران
همان کسانى که بر نمازشان پایدارند
و همانان که در اموالشان حقى معین است
براى سائل و محروم
و کسانى که روز جزا را باور دارند
و آنان که از عذاب پروردگارشان بیمناکند
چرا که از عذاب پروردگارشان ایمنى نیست
و کسانى که شرمگاه خود را حفظ کنند
مگر بر همسران خود یا کنیزانشان که [در این صورت‌] مورد نکوهش نیستند
پس هر که فراتر از این جوید، آنها همان تجاوزکارانند
و کسانى که امانت‌ها و پیمان خود را مراعات کنند
و آنان که بر شهادت‌هاى خود ایستاده‌اند
و کسانى که بر نمازشان مواظبت دارند
آنها هستند که در باغ‌هایى [از بهشت‌] گرامى داشته مى‌شوند
پس چیست کافران را که به سوى تو مى‌شتابند
دسته دسته از راست و چپ [هجوم مى‌آورند]
آیا هر کسى از آنها طمع دارد که در بهشت پرنعمت در آورده شود
حاشا! بى‌تردید ما آنها را از آنچه مى‌دانند آفریده‌ایم
پس به پروردگار خاوران و باختران سوگند که قطعا ما تواناییم
بر این که به جاى آنها بهتر از ایشان را بیاوریم و ما عقب نمى‌افتیم
پس بگذارشان در باطل فرو روند و بازى کنند تا روزشان را که وعده داده مى‌شوند دیدار کنند
روزى که از گورها شتابان برآیند، گویى که [چون تیرى‌] به سوى نشانه‌ها مى‌دوند
در حالى که دیدگانشان [هراسان‌] فرو افتاده، ذلت آنها را فرو گیرد. این همان روزى است که [به آن‌] وعده داده مى‌شدند
همانا ما نوح را به سوى قومش فرستادیم که قومت را هشدار ده پیش از آن که عذابى دردناک به سراغشان آید
گفت: اى قوم من! همانا من شما را هشدار دهنده‌اى آشکارم
که خدا را بپرستید و از او پروا دارید و مرا اطاعت کنید
تا [برخى‌] از گناهانتان را بر شما ببخشاید و [اجل‌] شما را تا وقتى معین به تأخیر اندازد، که اگر مى‌دانستید، وقتى اجل مقرر خدا برسد دیگر به تأخیر نیفتد
[نوح‌] گفت: پروردگارا! من قوم خود را شب و روز دعوت کردم
و دعوت من جز بر گریزشان نیفزود
و من هر بار که آنها را دعوت کردم تا ایشان را بیامرزى، انگشتانشان را در گوش‌هاى خود کردند و جامه‌هاى خویش بر سر کشیدند و [بر کفر خویش‌] پاى فشردند و هر چه بیشتر بر تکبر خود افزودند
سپس من آنها را به آواز بلند دعوت کردم
و آن‌گاه باز من به آنها علنى گفتم و در خلوت و خصوصى نیز به ایشان گفتم
و گفتم: از پروردگارتان آمرزش بخواهید که او قطعا آمرزنده است
تا بر شما از آسمان باران پى‌درپى فرستد
و شما را به اموال و پسران مدد کند، و برایتان باغ‌ها قرار دهد و نهرها پدید آورد
چیست شما را که براى خدا عظمت قائل نمى‌شوید
و حال آنکه شما را به گونه‌هاى مختلف آفریده است
آیا ندیده‌اید که چگونه خدا هفت آسمان را بالاى هم آفرید
و ماه را در میان آنها روشنى بخش گردانید و خورشید را چراغى قرار داد
و خداست که شما را [چون گیاه‌] به طرز خاصى از زمین رویانید
سپس شما را در آن باز مى‌گرداند و باز به طرزى عجیب بیرون مى‌آورد
و خدا زمین را براى شما فرشى [گسترده‌] ساخت
تا در راه‌هاى وسیع آن تردد کنید
نوح گفت: پروردگارا! آنها مرا نافرمانى کردند و کسى را پیروى نمودند که مال و فرزندش جز بر زیانکارى وى نیفزود
و دست به نیرنگى بس بزرگ زدند
و گفتند: زنهار، خدایان خود را رها مکنید، و هرگز «ود» و «سواع» و «یغوث» و «یعوق» و «نسر» را وانگذارید
و تحقیقا بسیارى را گمراه کردند. و [بار خدایا!] ظالمان را جز ضلالت میفزاى
[تا] در اثر گناهانشان غرقه گشتند و در آتش در آورده شدند، پس براى خود، در برابر خدا هیچ یاورى نیافتند
و نوح گفت: پروردگارا! احدى از کافران را بر روى زمین باقى مگذار
که اگر تو آنها را باقى گذارى، بندگانت را گمراه مى‌کنند و جز پلیدکار ناسپاس نمى‌زایند
پروردگارا! بر من و بر پدر و مادرم و هر کس که با ایمان به خانه من در آید و بر مردان و زنان با ایمان ببخشاى و ظالمان را جز هلاکت و تباهى میفزاى
بگو: به من وحى شده است که تنى چند از جنیان [به وحى آسمانى‌] گوش فرا داشتند و گفتند: به راستى ما قرآنى شگفت‌آور شنیدیم
که به راه راست هدایت مى‌کند پس به آن ایمان آوردیم، و هرگز کسى را شریک پروردگارمان قرار نخواهیم داد
و این که شأن و عظمت پروردگار ما بلند است، نه همسرى گرفته و نه فرزندى
و این که کم خرد ما، در باره‌ى خدا پریشان مى‌گفت و دروغ مى‌بست
و ما پنداشته بودیم که انس و جن هرگز بر خدا دروغ نمى‌بندند
و مردانى از آدمیان به مردانى از جن پناه مى‌بردند و بر سرکشى آنها مى‌افزودند
و آنها (انسان‌ها) نیز آن گونه که شما پنداشته‌اید، گمان بردند که خدا هرگز کسى را [به پیامبرى‌] مبعوث نمى‌کند
و این که ما به آسمان دست یافتیم و آن را پر از نگهبانان قدرتمند (فرشتگان) و تیرهاى شهاب یافتیم
و این که ما [سابقا] از آسمان در محل‌هایى براى شنیدن [اخبار آسمانى‌] مى‌نشستیم، اما اکنون هر که بخواهد به گوش باشد، تیر شهابى در کمین خود مى‌یابد
و ما [درست‌] نمى‌دانیم که آیا براى ساکنان زمین شرى اراده شده یا پروردگارشان براى آنها هدایتى خواسته است
و این که از میان ما برخى صالحند و برخى غیر آن، ما گروههایى در راههاى گوناگونى بودیم
و ما اعتقاد داریم که هرگز نمى‌توانیم خدا را در زمین عاجز کنیم و هرگز نمى‌توانیم با گریختن، او را عاجز کنیم
و ما همین که هدایت [قرآن‌] را شنیدیم بدان گرویدیم پس هر که به پروردگار خود ایمان آورد، نه از نقصان [پاداش خود] مى‌ترسد و نه از ستمى
و از میان ما برخى تسلیم [امر خدا] و برخى منحرفند پس هر که تسلیم خدا گردد، آنهایند که راه رشد را در پیش گرفته‌اند
ولى منحرفان، هیزم جهنم خواهند بود
و اگر [جن و انس‌] در راه درست پایدارى کنند، قطعا آبى گوارا بدیشان مى‌نوشانیم [و روزى فراوان به آنان مى‌دهیم‌]
تا آنها را در این [نعمت فراوان‌] بیازماییم. و هر کس از یاد پروردگار خود روى بگرداند، وى را در عذابى روز افزون بکشاند
و این که مساجد ویژه‌ى خداست، پس هیچ کس را با خدا نخوانید
و این که چون بنده‌ى خدا [پیامبر به عبادت‌] برخاست تا او را بخواند، نزدیک بود که [به ازدحام‌] بر سر او فرو افتند
بگو: تنها پروردگار خود را مى‌خوانم و کسى را شریک او نمى‌کنم
بگو: بى‌تردید من [از جانب خودم‌] براى شما اختیار هیچ زیانى و هیچ رشد و هدایتى را ندارم
بگو: هرگز کسى مرا از [عقوبت‌] خدا پناه نمى‌دهد، و هرگز پناهگاهى جز او نخواهم یافت
[آنچه مى‌توانم‌] تنها ابلاغى از جانب خدا و رساندن پیام‌هاى اوست. و هر که خدا و رسولش را نافرمانى کند، قطعا براى او آتش جهنم است که جاودانه در آن خواهند ماند
تا آن‌گاه که آنچه را وعده داده مى‌شوند ببینند، پس به زودى خواهند دانست چه کسى از جهت [داشتن‌] یاور ضعیف‌تر و در عدد کم جمعیت‌تر است
بگو: من نمى‌دانم که آیا آنچه وعده داده مى‌شوید نزدیک است یا پروردگارم براى آن مدتى قرار مى‌دهد
[او] داناى غیب است و کسى را بر غیب خود آگاه نمى‌کند
مگر پیامبرى را که [براى این امر] بپسندد که از پیش رو و پشت سرش مراقبانى گسیل مى‌دارد
تا بداند که محققا پیام‌هاى پروردگار خود را رسانده‌اند و [خدا] بدانچه نزد ایشان است احاطه دارد و هر چیزى را به عدد بر شمرده است
هان، اى جامه به خود پیچیده
شب را جز اندکى، [به عبادت‌] برخی
نیمى از آن را، یا اندکى از آن بکاه
یا بر آن [نیمه‌] بیفزاى و قرآن را شمرده و با تأمل بخوان
همانا ما به زودى بر تو گفتارى گران القا خواهیم کرد
مسلما پدیده‌ى شب [خیزى‌] داراى استحکام بیشتر و ذکر و قرائت [در آن‌] استوارتر است
تحقیقا تو را در روز آمد و شدى طولانى است
و نام پروردگار خود را یاد کن و [از همه‌] بریده یکسره به سوى او روى آور
[اوست‌] پروردگار مشرق و مغرب که معبودى جز او نیست، پس او را کارساز خویش گیر
و بر آنچه مى‌گویند صبر کن و به شیوه‌اى نیکو از آنان دورى گزین
و مرا با تکذیب کنندگان صاحب نعمت واگذار و اندکى مهلتشان ده
همانا نزد ما زنجیرها و آتش افروخته است
و طعامى گلوگیر و عذابى دردناک
روزى که زمین و کوه‌ها به لرزه در آیند و کوه‌ها توده‌اى از ریگ روان شوند
در حقیقت ما به سوى شما رسولى که گواه بر شماست روانه کردیم، همان‌گونه که رسولى به سوى فرعون فرستادیم
[ولى‌] فرعون آن رسول را نافرمانى کرد پس ما او را به شدت فرو گرفتیم
پس اگر کافر شوید، چگونه از [عذاب‌] روزى که کودکان را پیر مى‌کند خود را حفظ مى‌کنید
[روزى که‌] آسمان از [هیبت‌] آن در هم شکافد. وعده‌ى او انجام شدنى است
بى‌تردید این [آیات‌] تذکارى است، پس هر که خواست، به سوى پروردگار خود راهى در پیش گیرد
قطعا پروردگارت مى‌داند که تو نزدیک به دو ثلث از شب و گاه نصف آن یا ثلث آن را [به نماز] بر مى‌خیزى و گروهى از آنان که با تو هستند نیز [چنین مى‌کنند]، و خداست که اندازه‌ى شب و روز را تقدیر مى‌کند. مى‌داند که شما هرگز نمى‌توانید حساب آن را [براى زمان عب
هان، اى جامه بر خود کشیده
برخیز و بترسان
و پروردگار خود را به بزرگى یاد کن
و جامه‌ات را پاکیزه دار
و از پلیدى دورى کن
و [براى احسانت‌] منت نگذار و آن را زیاد مشمار
و براى پروردگارت شکیبا باش
پس چون در صور دمیده شود
آن روز، روز سختى خواهد بود
بر کافران آسان نیست
مرا واگذار با آن کس که [او را] تنها آفریدم
و به او مالى بسیار دادم
و پسرانى حاضر [به خدمت دادم‌]
و برایش بساط [زندگى خوش‌] گستردم
باز [هم‌] طمع دارد که زیاد کنم
حاشا! همانا او نسبت به آیات ما عناد دارد
زودا که او را به بالا رفتن از گردنه [ى عذاب‌] وادار کنم
همانا او [براى مبارزه با قرآن‌] فکر کرد و سنجید
پس مرگ بر او، چگونه سنجید؟ [و تصمیم گرفت.
باز هم مرگ بر او، چگونه سنجید
سپس نگاهى افکند
آن‌گاه رو ترش کرد و چهره در هم کشید
سپس رو گردانید و تکبر ورزید
و [در آخر] گفت: این [قرآن‌] جز سحرى که [از پیشینیان‌] نقل مى‌شود، هیچ نیست
این نیست مگر سخن آدمى
زودا که او را به «سقر» درآورم
و تو چه مى‌دانى که «سقر» چیست
نه باقى مى‌گذارد و نه رها مى‌کند
پوست‌ها را سیاه مى‌گرداند
بر آن [دوزخ‌] نوزده [نگهبان‌] است
و ما آتشبانان را جز فرشتگانى قرار ندادیم، و تعداد آنها را جز براى امتحان کافران مقرر نکردیم، تا آنان که اهل کتابند به یقین برسند [که پیامبر حق است، چون این مطلب در کتاب آنها نیز هست،] و بر ایمان مؤمنان [نیز] بیفزاید، و اهل کتاب و مؤمنان [در حقانیت قر
نه چنین است [که مى‌پندارند]، سوگند به ماه
سوگند به شب چون پشت کند
سوگند به بامداد چون رخ نماید
که قطعا آن [قیامت یا قرآن‌] یکى از بزرگ‌ترین پدیده‌هاست
هشدارى براى بشر است
براى هر کس از شما که بخواهد [در اطاعت‌] پیش افتد یا پس افتد
هر کسى در گرو دستاورد خویش است
مگر اهل سعادت، [که اعمال بد ندارند
که در بهشت‌ها [نشسته‌] از هم مى‌پرسند
در باره‌ى مجرمان
[به آنها مى‌گویند:] چه چیز شما را به «سقر» کشانید
گویند: ما از نمازگزاران نبودیم
و بینوایان را غذا نمى‌دادیم
و با آنها که باطل مى‌بافتند هم آواز مى‌شدیم
و همواره روز جزا را تکذیب مى‌کردیم
تا آن که مرگ به سراغمان آمد
پس شفاعت شفیعان سودشان نبخشد
پس آنها را چه شده است که از این تذکار [قرآن‌] روى گردانند
گویى آنان خرانى رمنده‌اند
که از شیرى گریخته‌اند
بلکه هر فردى از آنها انتظار دارد که وى را نامه‌هاى سرگشاده بدهند
چنین نیست، بلکه آنها از آخرت نمى‌ترسند
چنین نیست، بى‌تردید این [قرآن‌] تذکارى است
پس هر که خواست از آن پند گیرد
ولى پند نگیرند مگر آن که خدا خواهد. او سزاوار پروا و او سزاوار آمرزش است
نه، سوگند به روز رستاخیز
و [باز] نه، سوگند به نفس ملامتگر [که زنده مى‌شوید]
آیا انسان مى‌پندارد که هرگز استخوان‌هایش را جمع نخواهیم کرد
چرا، در حالى که قادریم بر این که سر انگشتان او را هم بازسازیم
[انکار معاد دلیل موجهى ندارد]، بلکه انسان مى‌خواهد در آینده‌ى خود بدکارى کند
[از سر انکار] مى‌پرسد: روز رستاخیز چه وقت است
پس آن‌گاه که چشم [از وحشت‌] خیره گردد
و ماه در خسوف افتد
و خورشید و ماه یک جا جمع شوند
آن روز انسان مى‌گوید: گریزگاه کجاست
حاشا! پناهگاهى نیست
آن روز قرارگاه [نهایى‌] به سوى پروردگار توست
آن روز انسان بدانچه پیش فرستاده و بعد فرستاده آگاهى داده مى‌شود
بلکه انسان خود بر [نیک و بد] خویشتن بیناست
هر چند [به زبان‌] عذرهایش را پیش آورد
زبانت را به قرآن [پیش از تمام شدن وحیش‌] حرکت مده که به [قرائت‌] آن شتاب کنى
چرا که جمع آورى و قرائت آن بر [عهده‌ى‌] ماست
پس چون آن را قرائت کردیم، تو آن قرائت را پیروى کن
سپس توضیح آن [نیز] بر عهده‌ى ماست
ولى نه، [شما دنیاى‌] زود گذر را دوست مى‌دارید
و آخرت را وا مى‌گذارید
در آن روز چهره‌هایى خرم و شادابند
به سوى پروردگار خود مى‌نگرند
و چهره‌هایى در آن روز عبوس و درهم است
[چرا که‌] مى‌داند عذاب شکننده‌اى در پیش دارد
نه، چنین نیست، آن‌گاه که جان به گلوگاه رسید
و گفته شد: چاره‌ساز کیست
و دانست که آن، هنگامه جدایى [از دنیا] است
و [محتضر از سختى جان دادن‌] ساق‌هایش به هم پیچید
آن روز، روز رانده شدن به سوى پروردگار تو [براى حساب‌] است
پس نه تصدیق کرد و نه نماز گزارد
بلکه تکذیب کرد و روى گردانید
سپس مغرورانه سوى کسانش رفت
[با این اعمال‌] واى بر تو! پس واى بر تو
باز هم واى بر تو! سپس واى بر تو
آیا انسان مى‌پندارد که بى‌هدف رها مى‌شود
مگر او نطفه‌اى که [در رحم‌] ریخته مى‌شود نبود
سپس خون بسته‌اى شد و [خدایش‌] شکل داد و درست کرد
پس دو جنس نر و ماده را از آن، پدید آورد
آیا این [خدا] قادر نیست که مردگان را زنده کند
مگر نه این است که مدت زمانى بر انسان گذشت که چیز قابل ذکرى نبود
همانا ما انسان را از نطفه‌اى آمیخته آفریدیم، که او را خواهیم آزمود، پس وى را شنوا و بینا گردانیدیم
ما راه را به او نشان دادیم، یا سپاسگزار است [مى‌پذیرد] و یا کفران [مى‌کند]
بى‌گمان، ما براى کافران زنجیرها و بندها و شعله‌هاى سوزان آماده کرده‌ایم
همانا نیکان از جامى نوشند که با عطر خوشى آمیخته است
چشمه‌اى که بندگان [خاص‌] خدا از آن بنوشند و [هر جا بخواهند] جارى‌اش سازند
[آنها] به نذر خود وفا کنند و از روزى که شر آن فراگیر است بترسند
و طعام را با آن که دوستش دارند، به مستمند و یتیم و اسیر دهند
[و در دل گویند:] ما فقط براى رضاى خدا شما را اطعام مى‌کنیم و هیچ پاداش و سپاسى از شما نمى‌خواهیم
ما از پروردگار خود از روزى که سخت غمبار است هراسانیم
پس خدا آنها را از شر آن روز نگاه دارد و بهجت و سرور به آنها ارزانى دارد
و به پاس آن که صبر کردند، بهشت و حریر پاداششان دهد
که در آن جا بر تخت‌ها تکیه زنند. در آن جا نه [گرماى‌] آفتاب بینند و نه سرما
و سایه‌ها [ى درختان‌] بر آنها نزدیک و میوه‌هایش [براى چیدن‌] بسیار آسان است
و ظروف سیمین و جام‌هاى بلورین بر آنها بگردانند
جام‌هایى بلورین از نقره که درست به اندازه باشند
و در آن جا از جامى که آمیزه‌ى زنجبیل دارد به آنان مى‌نوشانند
از چشمه‌اى در بهشت که «سلسبیل» نامیده مى‌شود
و بر گرد آنها پسرانى همیشه جوان بگردند که چون آنها را ببینى، پنداریشان که مرواریدهایى پراکنده‌اند
و چون آن جا را بنگرى، ناز و نعمت [فراوان‌] و ملکى بى‌کران ببینى
بر تنشان جامه‌هاى ابریشمى سبز و دیباى ستبر است و با دستبندهاى سیمین آراسته شده‌اند، و پروردگارشان باده‌اى پاک به آنان بنوشاند
همانا این پاداشى براى شماست و از تلاش شما سپاسگزارى شده است
به تحقیق ما قرآن را آن طور که باید بر تو نازل کردیم
پس براى حکم پروردگارت صبور باش، و از آنها هیچ گناه پیشه یا ناسپاسى را اطاعت مکن
و هر صبح و شام نام پروردگارت را یاد کن
و پاسى از شب را براى او سجده کن و بخشى طولانى از شب او را تسبیح گوى
به تحقیق اینان دنیاى زود گذر را دوست مى‌دارند و روزى گرانبار را پشت سرشان رها مى‌کنند [و به فراموشى مى‌سپارند]
ما آنها را آفریدیم و بندبندشان را استوار کردیم، و هر وقت بخواهیم [آنها را مى‌بریم و] به راحتى امثالشان را جایگزین مى‌کنیم
مسلما این [آیات‌] تذکارى است، پس هر که خواهد راهى به سوى پروردگار خود در پیش گیرد
و [این را] نمى‌خواهید مگر آن که خدا بخواهد، قطعا خدا داناى حکیم است
هر که را خواهد به رحمت خویش درمى‌آورد و براى ظالمان عذابى دردناک آماده کرده است
سوگند به فرستادگان پى‌درپى
که سخت توفنده‌اند
و سوگند به نشر دهندگان به نشرى خاص
که به وضوح و آشکار جدا کننده‌اند
و وحى را القا مى‌کنند
براى [اتمام حجت و رفع‌] بهانه یا براى هشدار
که آنچه وعده داده مى‌شوید قطعا رخ دادنى است
پس وقتى که ستارگان محو شوند
و آن‌گاه که آسمان شکافته شود
و آن‌گاه که کوه‌ها از جا کنده شوند
و آن‌گاه که براى پیامبران تعیین وقت شود
براى چه روزى تعیین وقت شده است
براى روز جدایى [حق از باطل‌]
و تو چه دانى که روز جدایى چیست
واى در آن روز بر تکذیب کنندگان
آیا ما پیشینیان را هلاک نکردیم
سپس پسینیان [از مجرمان‌] را از پى آنها مى‌فرستیم
ما با مجرمان چنین مى‌کنیم
واى در آن روز بر تکذیب کنندگان
آیا شما را از آبى ناچیز نیافریدیم
پس آن را در جایگاهى استوار نهادیم
تا وقتى معلوم
پس توانا بودیم و نیکو تواناییم
واى در آن روز بر تکذیب کنندگان
آیا زمین را در برگیرنده [ى انسان‌ها] قرار ندادیم
در حال حیات و در حال مرگشان
و کوه‌هاى استوار بلند در آن نهادیم و به شما آبى گوارا نوشاندیم
واى در آن روز بر تکذیب کنندگان
بروید به سوى همان چیزى که تکذیبش مى‌کردید
به سوى دودى سه شاخه به راه افتید
نه سایبان است و نه از لهیب آتش باز مى‌دارد
همانا آن [دوزخ‌] شراره‌هایى چون کاخ پرتاب مى‌کند
گویى اشترانى زردرنگند
واى در آن روز بر تکذیب کنندگان
این روزى است که سخن نمى‌گویند
و به آنها رخصت داده نمى‌شود تا پوزش خواهند
واى در آن روز بر تکذیب کنندگان
این، روز فیصله [و سرنوشت ساز] است که شما و پیشینیان را گرد مى‌آوریم
پس اگر نیرنگى دارید، در برابر من به کار گیرید
واى در آن روز بر تکذیب کنندگان
همانا پارسایان زیر سایه‌ها و کنار چشمه‌سارانند
و میوه‌هایى از آنچه خوش دارند
به [پاداش‌] آنچه مى‌کردید بخورید و بیاشامید، گوارایتان باد
بى‌تردید ما نیکوکاران را چنین پاداش مى‌دهیم
واى در آن روز بر تکذیب‌کنندگان
[اى کافران‌] در اندک [زمان زندگى‌] بخورید برخوردار شوید که شما گناهکارید
واى در آن روز بر تکذیب کنندگان
و چون به آنها گفته شود: رکوع کنید، رکوع نمى‌کنند
واى در آن روز بر تکذیب کنندگان
پس به کدامین سخن بعد از آن (قرآن) ایمان مى‌آورند
در باره‌ى چه چیز از یکدیگر مى‌پرسند
در باره‌ى آن خبر بزرگ
همان که همواره در آن اختلاف دارند
چنین نیست [که مى‌پندارند]، زودا که بدانند
باز هم چنین نیست [که مى‌پندارند]، زودا که بدانند
آیا زمین را آسایشگاه نکردیم
و کوه‌ها را میخ‌هاى [آن قرار ندادیم‌]
و شما را زوج‌ها آفریدیم
و خوابتان را مایه آسایش قرار دادیم
و شب را پوششى گردانیدیم
و روز را براى کسب و کار ساختیم
و بر فراز شما هفت آسمان استوار بنا کردیم
و [در آن‌] چراغى پرتو افشان نهادیم
و از ابرهاى فشرده آبى ریزان فرو فرستادیم
تا به وسیله آن، دانه و گیاه بر آوریم
و باغ‌هاى پردرخت
به یقین روز داورى زمان وعده است
روزى که در صور دمیده شود، پس گروه گروه بیایید
و آسمان گشوده شود، پس درهایى شود
و کوه‌ها به راه انداخته شوند و سرابى گردند
بى‌تردید دوزخ کمینگاهى شود
براى سرکشان محل بازگشت است
که روزگارانى دراز در آن بمانند
نه خنکى در آن مى‌چشند و نه نوشیدنى
مگر آبى جوشان و خونابه
پاداشى است موافق کردار
چرا که آنان هیچ حسابى را باور نداشتند
و آیات ما را سخت دروغ مى‌شمردند
و حال آن که ما همه چیز را به صورت مکتوب بر شمرده‌ایم
پس بچشید که هرگز جز عذابتان نیفزاییم
مسلما براى پارسایان کامیابى بزرگى است
باغ‌ها و انواع انگورها
و دختران نارپستان همسال
و جام‌هاى سرشار
نه سخن ناروا در آن مى‌شنوند و نه دروغى
پاداشى است از پروردگارت و بخششى است به حساب
پروردگار آسمان‌ها و زمین و آنچه میان آنهاست، خداى رحمان که [مردمان‌] را از جانب او یاراى سخن نباشد
روزى که آن روح و فرشتگان به صف ایستند، سخن نگویند مگر کسى که خداى رحمان به او اذن دهد و صواب را گوید [آنچه تصویب شده‌]
آن روز، روز حق است پس هر که خواهد، به سوى پروردگارش بازگشتى پیش گیرد
همانا ما از عذابى نزدیک بیمتان دادیم، روزى که شخص به آنچه پیش فرستاده بنگرد و کافر گوید: کاش خاک بودمى
سوگند به فرشتگانى که به سختى [جان‌ها] را بر مى‌کنند
و فرشتگانى که [جان مؤمنان‌] را بامدارا مى‌گیرند
و سوگند به فرشتگانى که بسى تیزروند
پس بر یکدیگر پیشى گیرند
و آنان که امور را تدبیر مى‌کنند
روزى که آن زلزله [وحشتناک‌] همه چیز را بلرزاند
و در پى آن لرزه‌اى [دیگر] رخ دهد
دل‌هایى در آن روز مضطرب باشد
دیدگانشان هراسناک و فرو شکسته است
گویند: آیا ما به زندگى مجدد بازگردانده مى‌شویم
آیا وقتى که استخوان‌هاى پوسیده‌اى شدیم [دوباره باز مى‌گردیم‌]
گویند: در این صورت آن باز گشتى زیانبار است
ولى این بازگشت تنها با یک نهیب واقع مى‌شود
پس به ناگاه همگى بر عرصه محشر ظاهر مى‌شوند
آیا داستان موسى به تو رسیده است
آن وقت که پروردگارش او را در وادى مقدس «طوى» ندا داد
به سوى فرعون برو که او سر برداشته است
پس بگو: آیا مى‌خواهى پاکیزه شوى
و من تو را به سوى پروردگارت راه نمایم تا خدا ترس شوى
پس بزرگ‌ترین معجزه را به وى نشان داد
اما او تکذیب کرد و نافرمانى نمود
آن‌گاه روى گردانید و دست به کار شد
[و مردم را] جمع کرد و فریاد بر آورد
پس گفت: من پروردگار برتر شمایم
پس خدا او را به کیفر آخرت و عذاب این دنیا بگرفت
به راستى در این [داستان‌] عبرتى است براى کسى که بترسد
آیا آفرینش شما سخت‌تر است یا آسمان که بنایش کرد
سقفش را برافراشت و آن را سامان داد
و شبش را تاریک و روزش را نمایان کرد
و پس از آن زمین را بگسترد
آب و چراگاهش را از آن بیرون آورد
و کوه‌ها را استوار نمود
تا شما و چهارپایانتان را بهره‌اى باشد
پس چون آن مصیبت بزرگ در رسد
آن روز است که آدمى آنچه را کوشیده به یاد آورد
و دوزخ براى هر کسى ببیند ظاهر گردد
پس اما آن که سرکشى کرد
و زندگى پست‌تر را برگزید
پس همانا دوزخ جایگاه اوست
و اما آن کس که از مقام پروردگارش ترسان بود و خویشتن را از هوس‌ها بازداشت
پس همانا بهشت جایگاه اوست
از تو در باره‌ى رستاخیز مى‌پرسند که برپائیش کى است
تو را با سخن گفتن در آن چه کار
سر انجام آن به جانب پروردگار توست
تو فقط بیم دهنده‌ى کسى هستى که از آن بترسد
روزى که آن را ببینند [پندارند که‌]، گویى توقفشان [در دنیا] جز شامگاهى یا بامدادى بیش نبوده است
رو ترش کرد و رخ برتافت
که آن نابینا نزد وى آمد
و تو چه دانى؟ شاید او پاک شود
یا پند گیرد و آن پند سودش دهد
اما آن که [از پند تو] اظهار بى‌نیازى مى‌کند
پس تو به او مى‌پردازى
و اگر هم پاک نشود، گناهى بر تو نیست
و اما آن که شتابان به سویت آمده
در حالى که از خدا مى‌ترسد
پس تو از او به دیگرى مى‌پردازى
چنین مپندار، که این [آیات‌] تذکارى است
پس هر که خواهد آن را یاد کند
[که‌] در صحیفه‌هایى ارجمند
والا و پاکیزه
به دست سفیرانى
گرامى و نیکوکار است
مرگ بر این انسان، چقدر حق پوش و ناسپاس است
خدا او را از چه چیزى آفریده
او را از نطفه‌اى آفرید و موزونش ساخت
آن‌گاه راه [ایمان و اطاعت‌] را بر او آسان کرد
سپس وى را بمیراند و به گورش برد
سپس هر وقت بخواهد زنده‌اش مى‌کند
ولى نه! هنوز [انسان‌] آنچه را که خدایش فرمان داده به جا نیاورده است
پس آدمى باید طعام خویش را بنگرد
به تحقیق ما آب فراوانى [از آسمان‌] فرو ریختیم
سپس زمین را از هم شکافتیم، شکافتنى
و در آن دانه‌ها برویاندیم
و انگور و سبزى
و زیتون و خرما
و باغ‌هاى پردرخت
و میوه و علفزار
تا متاعى براى شما و چهارپایانتان باشد
پس چون آن صیحه گوش خراش در رسد
روزى که آدمى از برادرش بگریزد
و از مادر و پدرش
و از همسر و فرزندانش
در آن روز هر کسى از مردم وضعى دارد که به خود مشغولش سازد
آن روز بعضى چهره‌ها باز و روشن‌اند
خندان و شادمانند
و برخى چهره‌ها آن روز [گرفته‌اند و] بر آنها غبار [اندوه‌] نشسته است
تیرگى و سیاهى آنها را پوشانده است
آنان همان کافران بدکارند
آن‌گاه که خورشید درهم پیچیده شود
و آن‌گاه که ستارگان تیره شوند [و فرو ریزند]
و آن‌گاه که کوه‌ها به راه افتند [و خرد شوند]
و آن‌گاه که شتران آبستن وا نهاده شوند
و آن‌گاه که درندگان گرد آورده شوند
و آن‌گاه که دریاها بجوشند
و آن‌گاه که جان‌ها جفت شوند [و با قرین خود همراه گردند]
و آن‌گاه که از دختر زنده به گور پرسیده شود
که به کدامین گناه کشته شده است
و آن‌گاه که نامه‌هاى اعمال گشوده شود
و آن‌گاه که آسمان برکنده شود
و آن‌گاه که دوزخ شعله‌ور گردد
و آن‌گاه که بهشت نزدیک آورده شود
[در آن روز] هر کس داند چه حاضر کرده است
پس سوگند به اختران بازگردنده
که مى‌روند و نهان مى‌شوند
و سوگند به شب، آن‌گاه که پشت کند
و سوگند به صبح چون بردمد
که قطعا این قرآن سخن فرستاده‌اى ارجمند است (جبرئیل)
نیرومندى که نزد خداوند عرش، منزلت والایى دارد
در آن جا فرمانروا و امین است
و این رفیق شما دیوانه نیست
او [جبرئیل‌] را در افق روشن دیده است
و او در [ابلاغ‌] وحى بخیل نیست
و این [قرآن‌] سخن شیطان مطرود نیست
پس به کجا مى‌روید
این جز تذکارى براى جهانیان نیست
براى هر کس از شما که خواهد راست و مستقیم شود
و شما نمى‌خواهید مگر آن که خدا، پروردگار جهانیان، بخواهد
آن‌گاه که آسمان بشکافد
و آن‌گاه که اختران پراکنده شوند
و آن‌گاه که دریاها درهم روان شوند
و آن‌گاه که قبرها زیر و رو شوند
هر کسى بداند آنچه را پیش فرستاده و آنچه را پس نهاده است
اى انسان! چیست که تو را در برابر پروردگار کریمت مغرور ساخته
همان که تو را آفرید و پرداخت و تناسب بخشید
به هر صورتى که خواست تو را ترکیب نمود
چنین نیست [که مى‌پندارید،] بلکه شما رستاخیز را دروغ مى‌انگارید
و قطعا بر شما نگاهبانانى است
نویسندگانى ارجمند
مى‌دانند آنچه مى‌کنید
همانا نیکان در بهشت پر نعمت‌اند
و به یقین بدکاران در دوزخند
که روز جزا در آن مى‌سوزند
و هیچ‌گاه از آن دور نباشند، [از آن بیرون نیایند]
تو چه مى‌دانى روز جزا چیست
باز تو چه مى‌دانى روز جزا چیست
روزى است که هیچ کس براى کسى اختیار چیزى را ندارد، و حکم در آن روز مخصوص خداست
واى بر کم فروشان
آنان که چون از مردم پیمانه بستانند، تمام مى‌ستانند
و چون به دیگران پیمانه دهند یا وزن کنند، کم مى‌دهند
آیا آنان فکر نمى‌کنند که برانگیخته مى‌شوند
براى روزى بزرگ
روزى که مردم در پیشگاه پروردگار جهانیان بایستند
چنین نیست [که خیال مى‌کنند،] مسلما کارنامه بدکاران در «سجین» است
و تو چه مى‌دانى «سجین» چیست
کارنامه‌اى است نوشته و خوانا [که مجازات اعمال در آن است‌]
واى در آن روز بر تکذیب کنندگان
همانان که روز جزا را دروغ مى‌پندارند
و تنها کسانى آن را انکار مى‌کنند که متجاوز و گنهکارند
هنگامى که آیات ما بر او خوانده شود، گوید: افسانه پیشینیان است
چنین نیست [که مى‌پندارند،] بلکه اعمالشان زنگارى بر دل‌هاشان گردیده است
چنین نیست [که مى‌پندارند،] البته آنها در آن روز از پروردگارشان سخت محجوبند
سپس آنها قطعا به آتش جهنم مى‌سوزند
آن‌گاه به آنها گفته مى‌شود: این همان چیزى است که آن را دروغ مى‌شمردید
نه! چنین نیست [که مى‌پندارند]، بى‌تردید کارنامه نیکان در «علیین» است
و تو چه مى‌دانى «علیین» چیست
کارنامه‌اى نوشته و خوانا است [که پاداش نیکان در آن است‌]
که مقربان آن را مى‌بینند [و بدان گواهى مى‌دهند]
همانا نیکان در ناز و نعمتند
بر تخت‌ها تکیه کرده تماشا مى‌کنند
در چهره‌هایشان طراوت و خرمى نعمت را مى‌یابى
از مى صاف سر بسته‌اى سیراب شوند
که مهر آن از مشک است، و مشتاقان باید در آن رقابت کنند
و ترکیب آن از چشمه «تسنیم» است
چشمه‌اى که مقربان از آن مى‌نوشند
همانا بدکاران پیوسته به کسانى که ایمان آورده بودند مى‌خندیدند
و چون بر آنان مى‌گذشتند به یکدیگر چشمک مى‌زدند
و وقتى به سوى کسان خویش باز مى‌گشتند [از ریشخند خود] شاد بودند
و هر وقت آنها را مى‌دیدند مى‌گفتند: اینان بى‌تردید گمراهند
در حالى که آنها به نگهبانى مؤمنان فرستاده نشده بودند
ولى امروز آنها که ایمان آورده‌اند، به کفار مى‌خندند
بر تخت‌ها تکیه کرده تماشا مى‌کنند
[حال‌] آیا کفار پاداش کردار خود را گرفتند
آن‌گاه که آسمان بشکافد
و فرمان پروردگار خویش برد و حق همین است
و آن‌گاه که زمین کشیده شود
و آنچه را درون خود دارد بیرون افکند و تهى شود
و فرمان پروردگار خویش برد و حق همین باشد
اى انسان! مسلما تو با تلاش و رنجى فراوان به سوى پروردگارت مى‌روى، پس دیدارش خواهى کرد
پس آن که کارنامه‌اش به دست راستش داده شود
پس زودا که با حسابى آسان محاسبه شود
و خوشحال نزد کسان خویش بازگردد
و اما آن که کارنامه‌اش از پشت سرش به او داده شود
پس زودا که فریادش بلند شود که واى بر من
و در آتش در آید
که وى [در دنیا] میان کسان خویش [از گناه‌] شادمان بود
او مى‌پنداشت که هرگز بازگشتى نخواهد داشت
چرا، به راستى پروردگارش به او بینا بود
پس سوگند به شفق
سوگند به شب و آنچه را در بر گیرد
سوگند به ماه آن‌گاه که کامل شود
که شما حالات و منازلى را پشت سر مى‌گذارید [حیات و مرگ و قیامت و حساب‌]
پس آنها را چه شده است که ایمان نمى‌آورند
و چون قرآن بر آنها خوانده شود سجده نمى‌کنند
نه، بلکه کافران [همواره‌] تکذیب مى‌کنند
و خدا بهتر داند که در خاطر چه دارند
پس به عذاب دردناکى بشارتشان ده
مگر کسانى که ایمان آوردند و اعمال شایسته کردند که ایشان را پاداشى بى‌پایان است
قسم به آسمان که برج‌ها دارد
و قسم به روز موعود
و قسم به شاهد و مشهود [که همه در دیدگاهند]
مرگ بر آدم سوزان خندق
[خندق‌هاى‌] پر از آتش
آن وقت که کنار آن نشسته بودند
و نظاره‌گر شکنجه‌اى بودند که بر مؤمنان مى‌رفت
و از آنها انتقام نمى‌گرفتند جز این که آنان به خداى شکست ناپذیر ستوده ایمان آورده بودند
خدایى که حکومت آسمان‌ها و زمین خاص اوست، و خدا بر همه چیز شاهد است
همانا کسانى که مردان و زنان مؤمن را آزردند، سپس از آن باز نگشتند، عذاب دوزخ و عذاب آتش سوزان براى آنهاست
همانا کسانى که ایمان آوردند و اعمال شایسته انجام دادند، برایشان باغ‌هایى است که نهرها از زیر درختان آن جارى است. این است آن کامیابى بزرگ
همانا صلابت قهرآمیز پروردگارت شدید است
همانا اوست که خلق را پدید مى‌آورد و همو باز مى‌گرداند
و اوست آمرزگار و دوستدار [مؤمنان‌]
و صاحب ارجمند عرش
آنچه را بخواهد کننده است
آیا خبر آن سپاهیان به تو رسیده است
سپاه فرعون و ثمود
بلى، کافران همواره در حال تکذیبند
و خدا از هر سو به آنها احاطه دارد
آرى، این قرآن ارجمند است
که در لوح محفوظ است
قسم به آسمان و آن ستاره‌ى شبگرد
و تو چه مى‌دانى ستاره‌ى شبگرد چیست
آن ستاره‌ى درخشان
هیچ کس نیست مگر این که نگهبانى بر او هست
پس باید آدمى بنگرد که از چه آفریده شده
از آبى جهنده آفریده شده است
که از میان ستون پشت و استخوان‌هاى سینه بیرون مى‌آید
بى‌تردید، خداوند بر بازگرداندن آن تواناست
روزى که رازها فاش گردد
پس او را نه نیرویى باشد و نه یاورى
سوگند به آسمان [پر باران‌]
و قسم به زمین شکاف پذیر [براى رشد گیاهان‌]
که این [قرآن‌] سخنى قاطع است
و آن بیهوده و شوخى نیست
به راستى آنها پیوسته حیله مى‌کنند
و من نیز طرحى تدبیر مى‌کنم
پس کافران را مهلت ده و آنان را اندکى به خودشان واگذار
نام پروردگار والایت را به پاکى بستاى
همان که آفرید و سامان داد
و آن که تقدیر کرد و هدایت نمود
و آن که چراگاه را پدید آورد
پس آن را خشک و تیره کرد
به زودى تو را [به قرآن‌] خوانا کنیم که فراموش نکنى
مگر آنچه خدا خواهد، که بى‌گمان او آشکار و پنهان را مى‌داند
و تو را براى آسان‌ترین راه آماده مى‌سازیم
پس تذکر ده، اگر تذکر سود دهد
به زودى کسى که خدا ترس است پند خواهد گرفت
و بدبخت‌ترین مردم از آن [پند] کناره مى‌گیرد
همان که به بزرگ‌ترین آتش مى‌سوزد
آن‌گاه در آن آتش نه مى‌میرد و نه زنده مى‌ماند
حقا که هر که پاکى جست، رستگار شد
و نام پروردگارش را ذکر کرد و نماز گزارد
بلکه شما زندگى دنیا را ترجیح مى‌دهید
حال آن که آخرت بهتر و پایدارتر است
همانا این [گفتار] در کتب [رسولان‌] پیشین آمده است
[در] کتاب‌هاى ابراهیم و موسى
آیا خبر آن بلاى فراگیر به تو رسیده است
چهره‌هایى در آن روز ذلت بارند
عمل [بیهوده‌] کرده و رنج [آخرت‌] برده‌اند
[ناچار] به آتشى سوزان در آیند
از چشمه‌اى داغ نوشانده شوند
طعامى جز از خار تلخ ندارند
که نه فربه کند و نه گرسنگى زداید
چهره‌هایى در آن روز شاداب و متنعمند
از سعى خود خشنودند
در بهشت برینند
در آن بیهوده‌اى نشنوند
در آن چشمه‌اى روان است
در آن جا تخت‌هایى است بلند
و جام‌هایى [در کنار چشمه‌] نهاده
و پشتى‌هایى به ردیف چیده شده
و فرش‌هایى فاخر گسترده است
چرا شتر را نمى‌نگرند که چطور آفریده شده
و به آسمان که چگونه برافراشته شده
و به کوه‌ها که چسان میخ کوب شده‌اند
و به زمین که چگونه گسترده شده
پس پند ده که تو تنها پند رسانى
تو بر کفار گماشته و مراقب نیستى
مگر آنکس که پشت کند و کافر شود
پس خدا او را به عذاب بزرگتر، عذاب مى‌کند
همانا بازگشتشان به سوى ماست
و آن‌گاه حسابشان با ماست
به سپیده دم سوگند
و به شب‌هاى ده‌گانه
و به زوج و فرد
و به شب سوگند، آنگاه که برود
آیا در آن براى خردمند سوگندى هست
آیا ندیدى پروردگارت با قوم عاد چه کرد
با ارم که داراى کاخ‌ها و ستون‌ها بود
که نظیرش در بلاد دیگر ساخته نشده بود
و با قوم ثمود که در آن وادى سنگ را مى‌بریدند
و با فرعون صاحب میخ‌ها [ى شکنجه‌]
همان‌ها که در شهرها طغیان کردند
و در آنها فساد را به اوج رساندند
پس پروردگارت تازیانه عذاب را بر سرشان کوفت
به تحقیق پروردگار تو البته در کمین است
اما آدمى را چون پروردگارش بیازماید و او را گرامى داشته نعمتش دهد گوید: خدایم مرا گرامى داشت
و اما چون او را بیازماید و روزیش را تنگ سازد پس گوید: پروردگارم مرا خوار کرد
چنین نیست [که خیال مى‌کنید] بلکه شما یتیمان را گرامى نمى‌دارید
و یکدیگر را بر اطعام بینوایان ترغیب نمى‌کنید
و میراث [ضعیفان‌] را یکجا مى‌خورید
و مال را بسیار دوست مى‌دارید [در حد دلباختگى‌]
چه خیال مى‌کنید، وقتى که زمین درهم شکست و به سختى متلاشى گردید
و [فرمان‌] پروردگارت فرا رسید و فرشتگان صف در صف حاضر شدند
و در آن روز جهنم را حاضر کنند، آن زمان است که انسان بیدار شود، اما از این بیدارى او را چه سود؟
گوید: اى کاش براى این زندگى‌ام چیزى فرستاده بودم
پس در آن روز هیچ کس مانند عذاب کردن او عذاب نمى‌کند
و هیچ کس مانند بند کشیدن او به بند نمى‌کشد
تو اى جان آرام یافته، به اطمینان رسیده
به سوى پروردگارت بازگرد که تو از او خشنود و او از تو خشنود است
پس به جمع بندگانم در آى
و در بهشت من داخل شو
سوگند به این شهر [مکه‌]
شهرى که تو ساکن آن هستى
و قسم به پدر [ابراهیم‌]، و فرزندى که آورد
که ما انسان را در رنج آفریدیم
آیا مى‌پندارد که هیچ کس نمى‌تواند بر او دست یابد
مى‌گوید: مال انبوهى را نابود کردم
آیا مى‌پندارد کسى او را ندیده
آیا براى او دو چشم نساختیم
و یک زبان و دو لب
و او را به دو راه مشخص ره نمودیم
ولى او از آن گردنه بالا نرفت
و تو چه مى‌دانى آن گردنه چیست
آزاد کردن برده‌اى
یا اطعام به روز قحطى
به یتیمى خویشاوند
یا مستمندى خاک‌نشین
وانگهى از کسانى باشد که ایمان آوردند و یکدیگر را به صبر توصیه کرده و به ترحم سفارش کردند
آنها اهل سعادتند
و آنها که به آیات ما کافر شدند اهل شومى و شقاوتند
بر آنها آتشى سرپوشیده است [که راه نفسى ندارد]
سوگند به خورشید و روشنایى آن
و به ماه چون از پى آن برآید
و قسم به روز چون آن را هویدا سازد
و به شب وقتى که آن را بپوشد [و آفاق را تاریک سازد]
و به آسمان و آنکه بنایش کرد
و به زمین و آن که آن را گستراند
و سوگند به نفس آدمى و آنکه او را سامان داد
پس [تشخیص‌] فجور و تقوى را به وى الهام کرد
بى‌شک هر که خود را تزکیه کرد رستگار شد
و بى‌گمان آنکه خود را بیالود، محروم گشت
ثمود از روى سرکشى [پیامبرشان‌] را تکذیب کردند
آنگاه که شقى‌ترین آنها به پاخاست
پس پیامبر خدا به آنها گفت ناقه خدا را با آب خوردنش [آزاد] گذارید
ولى او را تکذیب نمودند و ناقه را پى کردند، پس خدا آنها را به گناهانشان بگرفت و با خاک یکسانشان کرد
و از عاقبت آن باکى نمى‌داشت
قسم به شب وقتى که فراپوشد
و به روز آنگاه که تجلى کند
و به آنکه نر و ماده را آفرید
که سعى و تلاش شما بسى پراکنده است [و هر کس به راهى مى‌رود]
اما آنکه انفاق کرد و پارسائى نمود
و [وعده‌ى‌] نیکو را باور داشت
پس زودا که راه آسانى پیش پاى او گذاریم
و اما آن که بخل ورزید و [از دین‌] بى‌نیازى نمود
و آن [وعده‌ى‌] نیکو را انکار کرد
پس زودا که طریقه سختى پیش وى آریم
و آن‌گاه که به هلاکت افتد، مالش به حال او سودى ندهد
همانا هدایت بر عهده‌ى ماست
و آخرت و دنیا هم متعلق به ماست
پس شما را به آتشى که زبانه کشد بیم دادم
که جز تیره بخت‌ترین مردم، بدان نسوزد
همان که تکذیب کرد و رخ برتافت
زودا که پرهیزکارترین مردم، از آن دور داشته شود
همان که مال خود را مى‌دهد تا پاک شود
و هیچ کس را نزد او حق نعمتى نیست تا او را پاداش دهد
جز طلب رضاى پروردگار والایش
و به زودى خشنود گردد
قسم به روز روشن
و به شب، آن دم که آرام گیرد
که پروردگارت نه تو را واگذاشته و نه دشمن داشته
و مسلما آخرت براى تو از دنیا بهتر است
و زود باشد که پروردگارت [آنقدر] عطایت کند که راضى شوى
مگر نه یتیمت یافت و پناه داد
و سرگشته‌ات یافت پس راه نمود
و محتاجت یافت و بى‌نیاز کرد
پس یتیم را خوار مدار و مران
و با سائل خشونت مکن و مران
و از موهبت پروردگارت [رسالت و معارف‌] سخن گوى
آیا ما سینه تو را فراخ نکردیم
و بار گرانت را از تو فرو نهادیم
که پشتت را شکسته بود
و آوازه‌ات را بلند کردیم
پس بى‌تردید با [هر] دشوارى آسانى است
[آرى‌] مسلما با [هر] دشوارى آسانى است
پس چون فراغت یافتى به [عبادت‌] کوش
و با اشتیاق به سوى پروردگارت روى آور
سوگند به انجیر و زیتون
و به طور سینا
و به این شهر امن
که به راستى ما انسان را به نیکوترین ساختار آفریدیم
سپس او را [به سبب کفرش‌] به پست‌ترین درکات بازگرداندیم
مگر آنها را که ایمان آورده اعمال صالح کردند که برایشان پاداشى بى‌پایان است
پس چیست که تو را به تکذیب روز جزا وا مى‌دارد
آیا خدا بهتر از همه حکم کنندگان نیست
بخوان به نام پروردگارت که آفرید
انسان را از خون بسته‌اى آفرید
بخوان که پروردگارت از همه کریم‌تر است
همان که به وسیله قلم آموخت
به انسان آنچه را نمى‌دانست یاد داد
چنین نیست [که مى‌پندارند]، بى‌شک آدمى طغیان مى‌کند
همین که خود را بى‌نیاز بیند
مسلما بازگشت، به سوى پروردگار تو است
مگر آن را نبینى که باز مى‌دارد
وقتى بنده‌اى نماز کند
چه پندارى اگر این بنده بر هدایت باشد
یا به پارسایى فرمان دهد [آزارش چه زشت است؟]
مگر ندانى که اگر تکذیب کند و روى بگرداند [سزا خواهد دید]
آیا ندانسته است که یقینا خدا مى‌بیند
حاشا که اگر دست بر ندارد موى پیشانى او را گرفته [به دوزخ‌] مى‌کشانیمش
موى پیشانى دروغزن خطاکار را
پس او گروهش را بخواند
ما هم آتشبانان را خواهیم خواند
زنهار اطاعت او مکن و سجده کن و تقرب جوى
همانا ما آن [قرآن‌] را در شب قدر نازل کردیم
و تو چه مى‌دانى شب قدر چیست
شب قدر از هزار ماه بهتر است
در آن شب فرشتگان و روح به اذن پروردگارشان از براى هر کارى فرو مى‌آیند
شبى سراسر سلامت است تا صبحدم
کافران اهل کتاب و مشرکان [از آیین خود] دست بردار نبودند تا این که دلیل روشنى برایشان بیاید
پیامبرى از جانب خدا که صحیفه‌هاى پاکى را بر آنها بخواند
که در آن، نوشته‌هاى صحیح و استوارى است [اما ایمان نیاوردند]
ولى اهل کتاب پراکنده نشدند مگر پس از آن که این دلیل روشن برایشان آمد [که پیامبر و قرآن است‌]
و آنها دستور نداشتند جز این که خداى یگانه را بپرستند و دین را ویژه‌ى او کنند و موحد باشند و نماز را بر پا دارند و زکات دهند و این است دین پایدار
بى‌تردید کسانى از اهل کتاب که کافر شدند و مشرکان، براى همیشه در آتش دوزخند و آنها بدترین آفریدگانند
البته کسانى که ایمان آورده و اعمال شایسته کردند، آنهایند که بهترین آفریدگانند
پاداش آنها نزد پروردگارشان بهشت‌هاى پاینده‌اى است که از پاى درختانش نهرها جارى است و تا ابد در آن بمانند، هم خدا از آنها خشنود است و هم آنها از خدا خشنود، این [مقام والا] براى کسى است که از پروردگار خود پروا کند
هنگامى که زمین با زلزله مخصوص خود لرزانده شود
و زمین بارهایش را بیرون افکند
و آدمى گوید، آن را چه شده است
در آن روز زمین خبرهایش را باز گوید
مسلما از آن روست که پروردگارت به آن الهام کرده است
آن روز مردم دسته دسته بازگردند تا کارهایشان به آنها نشان داده شود
پس هر که به اندازه‌ى ذره‌اى نیکى کند آن را ببیند
و هر که به اندازه‌ى ذره‌اى بدى کند آن را ببیند
قسم به اسبان تیزپا [ى جهاد] که نفس نفس زنند
و به آنها که با سم‌هاى خود جرقه‌ها افروزند
و قسم به هجوم آوران در سپیده دم
که بدان گردى برانگیزند
و [ناگهان‌] با آن بر قلب دشمن زنند
آرى انسان نسبت به پروردگارش بسى ناسپاس است
و او خود بر این معنا گواه است
و به راستى او علاقه شدیدى به مال دارد
مگر نمى‌داند وقتى که خفتگان قبور برخیزند
و آنچه [از کفر و ایمان‌] در سینه‌هاست فاش گردد
در آن روز پروردگارشان به آنها کاملا آگاه است
آن واقعه کوبنده
چه کوبنده‌اى! [که قابل وصف نیست‌
و تو چه مى‌دانى آن کوبنده چیست
روزى که مردم مانند پروانگان پراکنده باشند
و کوه‌ها چون پشم رنگین حلاجى شده شوند
پس اما هر که وزنه اعمالش سنگین باشد
پس وى در یک زندگى رضایت بخشى است
و اما آنکه وزنه اعمالش سبک شود
پس جایگاهش هاویه است
و تو چه مى‌دانى آن چیست
آتشى سوزنده است
تفاخر و افزون طلبى، شما را سرگرم ساخت
تا وقتى که به دیدار گورها رفتید
چنین نیست [که مى‌پندارید]، به زودى خواهید دانست [نتیجه غفلت را
باز چنین نیست، [که مى‌پندارید] به زودى خواهید دانست
چنین نیست [که مى‌پندارید] اگر شما به علم یقینى مى‌دانستید [که آخرتى هست‌]
به یقین جهنم را مى‌دیدید
سپس یقینا آن دوزخ را به دیده‌ى یقین [و لمس‌] مشاهده مى‌کردید
و آنگاه آن روز از این نعمت بازخواست مى‌شوید
قسم به عصر
که انسان‌ها همه در زیانند
مگر آنها که ایمان آورده و اعمال شایسته کردند و یکدیگر را به حق سفارش نمودند و به صبر توصیه کردند
واى بر هر بدگوى کننده‌ى عیبجوى
آنکه مالى فراهم کرد و بر شمرد
مى‌پندارد که مالش او را جاوید کند
چنین نیست [که مى‌پندارد]، حتما در آتشى شکننده افکنده شود
و تو چه مى‌دانى آتش شکننده چیست
آتش برافروخته الهى است
آتشى که بر دل‌ها افتد و زبانه کشد
این آتش بر آنها سرپوش است [و راه گریز ندارد]
در ستون‌هایى است کشیده شده
آیا ندیدى پروردگارت با پیلداران چه کرد
آیا نقشه آنها را باطل نساخت
و بر سرشان پرندگان گروهى را فرستاد
که با سنگ‌هایى از سجیل آنها را هدف قرار مى‌دادند
پس آنها را همچون کاه جویده شده [متلاشى‌] گردانید
[شکست ابرهه‌] براى این بود که قریش [به کعبه‌] الفت گیرند
الفتشان به سفرهاى [تجارى‌] زمستانى و تابستانى [ادامه یابد]
پس باید صاحب این خانه را پرستش کنند
همان که آنها را از گرسنگى سیرشان کرد و از بیم [دشمن‌] ایمنشان ساخت
آیا آن کس را که دین را تکذیب مى‌کند دیدى
پس او همانست که یتیم را به خشونت مى‌راند
و بر اطعام بینوا، ترغیب نمى‌کند
پس واى بر نمازگزاران
آنان که از نمازشان غافلند
آنها که خودنمایى مى‌کنند
و از رفع نیاز دیگران دریغ مى‌ورزند
بى‌تردید ما به تو خیر بسیار دادیم
پس براى پروردگارت نمازگزار و قربانى کن
البته دشمن تو، همو بى‌نسل است
بگو هان! اى کافران
من آنچه را که مى‌پرستید، نمى‌پرستم
و شما [نیز] پرستش‌گر آنچه مى‌پرستم نیستید
و من [نیز] پرستشگر آنچه [شما] پرستیده‌اید نیستم
و نه شما پرستنده‌ى چیزى هستید که [من‌] مى‌پرستم
شما را دین خودتان و مرا دین خویش
آن‌گاه که یارى خدا و پیروزى فرا رسید
و دیدى که مردم گروه گروه در دین خدا داخل مى‌شوند
پس به ستایش پروردگارت تسبیح گوى و آمرزش خواه که او قطعا توبه پذیر است
بریده باد هر دو دست ابو لهب و مرگ بر او
مال و دست آوردش او را بى‌نیاز نکرد
زودا که وارد آتشى شعله‌ور شود
و همسر او [نیز]، که بارکش هیزم است
به گردنش ریسمانى از لیف خرما است
بگو حق این است که خدا یگانه است
خدایى که همه، نیاز بدو برند
نزاده و زاده نشده است
و او را هیچ همتایى نباشد
بگو به پروردگار سپیده دم پناه مى‌برم
از شر آنچه آفرید
و از شر شب تار، وقتى که هجوم آورد
و از شر دمندگان در گروه‌ها
و از شر حسود آن‌گاه که حسد ورزد
بگو پناه مى‌برم به پروردگار مردم
به فرمانرواى مردم
به معبود مردم
از شر وسوسه‌گر پنهان شونده [و بازگردنده‌]
آن که در سینه‌هاى مردم وسوسه مى‌کند
از پریان و آدمیان